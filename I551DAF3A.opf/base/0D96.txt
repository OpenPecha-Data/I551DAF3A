༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
LCCN:
W2DB4577
n/a
ImageGroup:
ISBN:
11GS89958
9787800578984
Title:
གསུང་འབུམ། ཤེས་རབ་རིན་ཆེན
gsung 'bum/_shes rab rin chen
ཤེས་རབ་རིན་ཆེན་
Author:
shes rab rin chen
n/a
mes po'i shul bzhag 29-35
pe cin
krung go'i bod rig pa dpe skrun khang
2007
Descriptor:
Original Publication:
Place:
Publisher:
Date:
Volume:
Total Volumes:
TBRC Pages:
Introductory Pages:
Text Pages:
Scanning Information:
n/a
Inia
Scanned at M/S Satluj Infotech Images, E-45, Sector 27 Noida, District Gautam Buddha
Nagar, U.P. 201301 via New Delhi, IN for the Tibetan Buddhist Resource Center, 150 17th
st., New York, NY 10011, U.S.A 2006. Comments: Tibet Book House Book list February
2008



མེས་པོའི་ཤུལ་བཞག ༣༣
།
འབད་ཉིན་དབྱི༡༠་ཉྩམ་པ་ཉིད་ཚད་མ་རི54 འི་དུས་སུ
» 1 : 1
，། དུསྡུས་པ་ ཡ་ཀྱི་ཁ་དྷེའི་ཁྲིར་པ།
སཱན་ཏི་པིབང་ནི་ད་དྲུབ་པ་བཅས་ཀྱི་བར་ཁྱད་བ་ དུས་འཁས་
ཤི་སཏཎ''i
། །
)ནས་འཇུས་པ་དང་ལ་མི་ཀ་ལིས་ཞུསྡུ་ས་ཁo
དོས་ཝར་ ༤༥ Ti། བྱི་པ་ཆ་ཆེར)༧ད་པree དཏྟ་ས• ཟབད1
ཕབ་མidམི་ནོར་ཟས་ཉིས་ཟུང་དུ་རང་བྱི་ན་ཐ་ཆུང་དུ་ཁསon
ད་ལ་ཁ་ལས་རྒྱུན་ལ་འབད་པ་བདག་བ་དན་དཀ་པཱན་ལས་
དཔལེན་ཅའ་ཀ་༡༧༠ལ་ས་གནུབས་མའི་དུས་སྐྱིད ཀ་ཅི་སྟོད་རྒྱུད་ཀྱི
བས 1 དབྱངས་ཀྱི་དག་དམ་སབི་ དུ་ཕྱིར་ཕབ་ལེན་
རིན་ཕབ་བྱེ བ བསhཕྱིར་ཚེi |ག་དའིas
པ་ནས་ཆགས་པའི་བགས་བཟོའི་རྣ་བ་ཅན་གྱི་ཡིན་
54 ཟླ་༠༤ ཟ་པསི་ཐག་ཅུ ས་དཔས་ཤད་ དབར་
ཆེ་ཞིང་བརྒྱག་ནས་པནས་ཁང་ བཀང་བ་པའི་ངོབས་པ་ལར པོ་
དས་པ་བཅུ་གིས་འབབ་ད་ལོ་ནས་བརྒྱ་བ་ན་སྣ་ཟ་རྒྱུ་གི་ཚོགས།
j ག་བདོ་བའི་དུག་ ཀ ཙ་ཤོ་དེར
eང་ལ་ཕན་ཐ1:
2འི་འབྱཝཱཎ*ན་པས་བཙེདས དམ་ཆོས་
p
བཅ༄༅། *
ལོའི་ཟླ 1. ༥ བྱ་ རྒྱུ བར :: 3་ཀྱི་ མེདས་པts/
བདདབྱང་གཏ *7 ། བྱ་བ་ནི་ཀུན་ཕན་བས༦
བoབཞིའོ་ཚདུ་བཅུག་མི་འདྲ༡་༠༦ཉིན་ ་་ ཉིདི་༣༠༠་
194
ད ང་པས་རྒྱུ བ ༠༠༧tiv༩༩༤ ད ད
འདིད་ (བཏུབའཉེ་བ་ད་དཀནཨ་མདངས་ར་པཱརས་རིན་
གཏི་བ• jིF41 1 འདིམ་དལ་ཐབཙjིན ན་བ y)སྙིང་ཏི
தடிமடியப்பா
གར་ན ་ཐད ད༦ ༡༧/༡༡༡༡༠༧) ད་
༄༅། །སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་གསུང་
འབུམ་པོད་ལྔ་བ་བཞུགས།
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་བསྒྲིགས།
ཀྲུང་གོའི་བོད་རིག་པ་དཔེ་སྐྲུན་ཁང་།



༄༅། །སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་
གསུང་འབུམ་པོད་ལྔ་པ།
བཞུགས་སོ། །
། *4/
༤
MALZEUS
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་བསྒྲིགས།
ཀྲུང་གོའི་བོད་རིག་པ་དཔེ་སྐྲུན་ཁང་།



མེས་པོའི་ཤུལ་བཞག་དཔེ་ཚོགས་བསྡུ་སྒྲིག་ལས་མིའི་མཚན་ཐོ།
སྤྱི་ཁྱབ་བསྡུ་སྒྲིག་འགན་འཁུར་བ་གཙོ་བོ། གཟན་དཀར་ཐུབ་བསྟན་ཉི་མ།
བསྡུ་སྒྲིག་འགན་འཁུར་གཞོན་པ་དང་། གཙོ་སྒྲིག་པ། ཀརྨ་བདེ་ལེགས།
གཙོ་སྒྲིག་གཞོན་པ། (བོད་ཀྱི་ཀ་མད་ཀྱི་གོ་རིམ་ལྟར）
འགྲོ་འདུལ་རྡོ་རྗེ། ཐུབ་བསྟན་ཉི་མ།
བསྡུ་སྒྲིག་པ།
བསྟན་འཛིན་བློ་གྲོས། ཟླ་བ་བསྟན་འཛིན། ཤེས་རབ་བཟང་པོ།
ཞུ་དག་དང་དཀར་ཆག་སྒྲིག་མཁན།
ཐུབ་བསྟན་སྨོན་ལམ། ངག་དབང་བཟང་པོ། ཐུབ་བསྟན་ཉི་མ། བསྟན་འཛིན་བློ་གྲོས།
པར་སྒྲིག་ལག་རྩལ་པ། སྐལ་བཟང་ལྷ་མོ། ཚེ་རིང་སྒྲོལ་མ། ཡེ་ཤེས་ཆོས་མཚོ།
ཤེས་རབ་དཔལ་གཡང་། བསོད་ནམས་འབྲུག་རྒྱས།



ར
སྟག་ཚང་ལོ་ཙཱ་བ་ཤེས་རབ་རིན་ཆེན་རྒྱལ་མཚན་དཔལ་བཟང་པོ། །



༄༅། །དཔེ་སྐྲུན་གསལ་བཤད།
《མེས་པོའི་ཤུལ་བཞག་》ཅེས་པའི་དཔེ་ཚོགས་འདི་ནི་དཔལ་བརྩེགས་བོད་ཡིག་དཔེ་རྙིང་ཞིབ་འཇུག་
ཁང་གིས་བསྒྲིགས་ཤིང་འདི་ག་དཔེ་སྐྲུན་ཁང་དང་མཉམ་འབྲེལ་གྱིས་བསྐྲུན་པའི་དཔེ་རྙིང་དཔེ་ཚོགས་
ཤིག་ཡིན་ལ། དེ་ཡང་མཁས་དབང་གཟན་དཀར་རིན་པོ་ཆེ་ཐུབ་བསྟན་ཉི་མ་མཆོག་གིས་སྤྱིའི་གཙོ་སྐྱོང་
གནང་སྟེ། དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་གིས་ཉེ་བའི་ལོ་བཅུ་ཙམ་གྱི་རིང་ལ་འབད་
བརྩོན་ཆེན་པོས་བོད་ཀྱི་ས་གནས་གང་སར་བཞུགས་པའི་བོད་ཡིག་དཔེ་རྙིང་པོ་ཏི་ཁྲིར་ལོངས་པ་རང་
བྱུང་དང་མིའི་གནོད་འཚེས་འཇིག་ལ་ཉེ་བའི་ཉེན་ཁ་ལས་བསྐྱབས་ཏེ་ལེགས་པར་བསྒྲིགས་ཤིང་དཀར་ཆག་
ཏུ་བཏབ། དཔེ་ཐུམ་གསོལ། དཔེ་སྒྲོམ་བཞེངས་ཏེ་སྲུང་སྐྱོབ་མཛད་གནང་བ་དང་གནང་མུས་སུ་ཡོད་པ་ནི།
རང་རེའི་མེས་པོའི་ཤུལ་ནོར་སྲུང་སྐྱོབ་རྒྱུན་འཛིན་དང་བོད་རིག་པའི་གལ་ཆེའི་དཔྱད་གཞི་མཁོ་འདོན་
གྱི་དགོས་པ་ཆེ་བ་མ་ཟད། རང་རྒྱལ་མི་རིགས་ རིག་གནས་ནོར་མཛོད་དར་ རྒྱས་ དང་ སྲུང་སྐྱོབ་བགྱི་
བའི་འཕྲིན་ལས་གལ་ཆེན་ཞིག་རེད།།
ཉེ་ཆར་དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་དང་འདི་ག་དཔེ་སྐྲུན་ཁང་གཉིས་ཞིབ་
གྲོས་བྱས་མཐར། སྲོལ་རྒྱུན་རིག་གནས་སྲུང་སྐྱོབ་དང་བོད་རིག་པའི་དཔྱད་ཡིག་མྱུར་སྐྱོབ་དང་ཆ་ཚང་དུ་
གཏོང་བའི་དམིགས་ཡུལ་ངོས་འཛིན་གཅིག་གྱུར་ཐོག་《བཀའ་གདམས་དཔེ་དཀོན་གཅེས་བཏུས་》ཞེས་
པའི་དཔེ་རྙིང་དཔེ་དཀོན་གྱི་དཔེ་ཚོགས་ཆེན་མོ་ཞིག་མུ་མཐུད་ནས་ལེགས་སྒྲིག་དང་དཔེ་སྐྲུན་ བྱེད་
བཞིན་ཡོད་པ་དང༌། ད་ཆར་ཡང་དམིགས་ཡུལ་དགོས་པ་གཅིག་གྱུར་ཐོག་ 《མེས་པོའི་ཤུལ་བཞག་》
ཅེས་པའི་དཔེ་རྙིང་དཔེ་དཀོན་གལ་ཆེན་གྱི་དཔེ་ཚོགས་ཆེན་མོ་འདི་ཉིད་པར་སྐྲུན་བྱ་རྒྱུ་ཡིན་ལ། དེ་ཡང་སྔོན་
བྱོན་མེས་པོ་ མཁས་ དབང་ དམ་ པ་ དུ་ མས་ ཤུལ་དུ་ བཞག་ པའི་ གསུང་ འབུམ་ དཔེ་ དཀོན་ གལ་ ཆེན་
རྣམས་དང་། འཐར་འཐོར་དུ་བཞུགས་པའི་དཔེ་དཀོན་གལ་ཆེན་དག་ཕྱོགས་གཅིག་ཏུ་བསྡུས་ཏེ་བསྒྲིགས་
པ་འདིའི་ནང་དོན་ཐད་ལ། ནང་དོན་རིག་པ་དང༌། གསོ་བ་རིག་པ། ཚད་མ་རིག་པ། སྒྲ་རིག་པ། བཟོ་རིག་
པ། ལོ་རྒྱུས། རྩིས་རིག་སོགས་བཅུ་ཕྲག་རིག་པའི་གནས་ཀུན་འདུས་པའི་དཔེ་དཀོན་ནོར་བུ་དགོས་འདོད་
ཀུན་འབྱུང་ལྟ་བུ་ཞིག་ཡིན།
- 1-



འདི་འདྲའི་དཔེ་སྐྲུན་མཉམ་ལས་ཀྱི་གོ་སྐབས་ལེགས་པོ་ངེད་ཅག་དཔེ་སྐྲུན་ཁང་ལ་ཐོབ་པ་ནི་ཤིན་ཏུ་སྐལ་
བ་བཟང་ཞིང་གཟི་བརྗིད་ཀྱི་འོས་འགན་ཞིག་ཏུ་བརྩིས་ཏེ་ལོ་འགའི་དཔེ་སྐྲུན་འཆར་གཞི་གཙོ་བོའི་ནང་དུ་
བཀོད་ཟིན་ཅིང་། ལས་གཞི་འདི་ལ་ཀྲུང་གོའི་བོད་རིག་པ་ཞིབ་འཇུག་ལྟེ་གནས་ཀྱི་དབུ་ཁྲིད་དང་རྒྱལ་ཁབ་
ཕྱི་ནང་གི་བོད་རིག་པའི་མཁས་དབང་དུ་མས་གདེང་འཇོག་དང་མཐོང་ཆེན་གྱིས་སྐུལ་མ་ཡང་ཐོབ།
《མེས་པོའི་ཤུལ་བཞག་》 གི་མ་ཕྱི་ཕལ་ཆེར་ནི་དབུ་མེད་བྲིས་རྙིང་ཤ་སྟག་ཡིན་པས། མ་དཔེ་
གསལ་མི་གསལ་དང་སྐུང་ཡིག་མང་ཞིང་བྲིས་ཚུགས་འདྲ་མིན་གྱི་དབང་གིས་ཀློག་དཀའ་བའང་ཤིན་ཏུ་མང་
པོ་འདུག འོན་ཀྱང་དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་གིས་ལོ་མང་རིང་ཉམས་མྱོང་བསྡུ་
ལེན་དང་མཁས་དབང་དུ་མར་བཀའ་འདྲི་ཞུས་པར་རྟེན་ཡིག་གཟུགས་གསར་རྒྱག་དང་ཕྱོགས་སྒྲིག་ཐུབ་པ་
བྱུང༌། པར་ཤིང་དུ་འཁོད་ཡོད་པ་རྣམས་ཀྱང་དཔེ་རྙིང་གཞན་པ་དང་བསྡུར་ཏེ་གཏན་ལ་ཕབ་ཡོད་པ་
བཅས་ཏེ་ཞིབ་ཆ་དེབ་སོ་སོའི་བསྡུ་སྒྲིག་གསལ་བཤད་དུ་གཟིགས་པར་ཞུ།
དཔེ་རྙིང་སྲུང་སྐྱོབ་དང་ཕྱོགས་སྒྲིག དཔེ་སྐྲུན་གྱི་ལས་ཀ་འདི་ལ་རྒྱབ་སྐྱོར་དང་ཐུགས་ཁུར་གནང་
མཁན་གྱི་མཁས་དབང་རྣམས་དང༌། ལྷག་པར་དུ་ཀྲུང་གོའི་བོད་རིག་པ་ཞིབ་འཇུག་ལྟེ་གནས་ཀྱི་དབུ་ཁྲིད་
ལྷན་རྒྱས་དང་། མཁས་དབང་ཐུབ་བསྟན་ཉི་མ་རིན་པོ་ཆེ་མཆོག་སོགས་ཀྱིས་རྒྱབ་སྐྱོར་དང་འཛུབ་སྟོན་གྱི་
བཀའ་དྲིན་བསྐྱངས་པ་ལ་སྙིང་ཐག་པ་ནས་ཐུགས་རྗེ་ཆེ་ཞུ་རྒྱུ་དང༌། དཔལ་བརྩེགས་ཞིབ་འཇུག་ཁང་
གི་འགན་འཛིན་པ་ལྷན་རྒྱས་དང༌། ཞུ་དག་པ། ཡིག་རྒྱག་པ་སོགས་མདོར་ན་ལས་གཞི་འདི་ལ་ལྷག་
བསམ་དང་འབད་བརྩོན་ཆེན་པོས་ཞབས་ཕྱི་ཞུ་མཁན་རྣམས་ལ་སྙིང་ཐག་པ་ནས་བཀའ་དྲིན་ཆེ་ཞེས་ཞུ་
རྒྱུ་དང་།
དཔེ་ཚོགས་འདིའི་དཔེ་སྒྲིག་དང་ཞུ་དག་ཐད་ལ་ཧ་ཅང་ནན་ཏན་དང་ཞིབ་ཚགས་བགྱི་ཁུལ་བྱས་
མོད། འོན་ཀྱང་ང་ཚོར་ཤེས་ཚད་དམན་པའི་དབང་གིས་ནོར་འཆུག་མི་ཉུང་བ་ཡོད་སྲིད་པས་དཔྱོད་ལྡན་དག་
གིས་ནོར་བཅོས་ཡོ་བསྲང་གི་དགོངས་འཆར་ལྷུག་སྩོལ་གནང་བར་ཞུ་ཞུ། །
ཞེས་ཀྲུང་གོའི་བོད་རིག་པ་དཔེ་སྐྲུན་ཁང་ནས།
སྤྱི་ལོ་༢༠༠༧ལོའི་ཟླ་བ་དང་པོའི་ཚེས་༡༠ལ།



སྔོན་འགྲོའི་ཞུ་ཚིག
དེ་ལ་འདིར་རང་ཅག་ཁ་བ་ཅན་གྱི་ཞིང་འདིར་ཆོས་རྒྱལ་ལོ་པཎ་རྣམས་
དང་༑ ས་དགེ་བཀའ་རྙིང་སོགས་ཀྱི་མཁས་ཤིང་གྲུབ་པ་བརྙེས་པའི་དམ་པའི་སྐྱེས་
བུ་རྣམས་ཀྱིས། བཤད་སྒྲུབ་ཀྱི་ཤིང་རྟ་ཆེན་པོ་བཅོ་བརྒྱད་རྗེས་འབྲང་དང་བཅས་
པའི་ཆོས་བརྒྱུད་དང་བཀའ་སྲོལ་མཐའ་དག་དང་། དེ་དང་རྗེས་སུ་འབྲེལ་བའི་ཐུན་
མོང་གི་རིག་གནས་སུམ་རྟགས་སྙན་ངག མངོན་བརྗོད་སྡེབ་སྦྱོར། སྐར་རྩིས་འབྱུང་
རྩིས༑ སྒྲ་ཚད་བཟོ་གསོ་སོགས་མདོ་སྔགས་རིག་གནས་དང་བཅས་པའི་གཞུང་
ལུགས་ཟབ་ཅིང་རྒྱ་ཆེ་བ་ཚང་ལ་མ་ནོར་བ་བསམ་གྱིས་མི་ཁྱབ་པ་ཞིག་འཆད་ཉན་
འགྱུར་གསུམ་དང་། བཤད་སྒྲུབ་ལས་གསུམ་གྱི་སྒོ་ནས་ཐོག་མར་སྲོལ་གཏོད།
བར་དུ་གཏན་ལ་ཕབ། རིམ་བཞིན་དར་རྒྱས་བཏང་བ་སོགས་འཛིན་སྐྱོང་སྤེལ་བར་
མཛད་པའི་བཀའ་དྲིན་བདག་རྐྱེན་ལ་བརྟེན་ནས། དབུས་གཙང་ཁམས་གསུམ་དུ་
བཞུགས་སོ་ཅོག་གི་གླེགས་བམ་ཐམས་ཅད་གཅིག་ཏུ་སྤུངས་ན་རི་རབ་ལྷུན་པོའི་
གཏོས་དང་མཉམ་ཞིང་། ཆོས་ཚན་གྱི་རྣམ་དབྱེ་ཇི་སྙེད་ཡོད་པ་གྲངས་སུ་བགྲང་ན་
ནམ་མཁའི་གཟའ་སྐར་ཚོགས་ཀྱང་སྐྱེངས་པར་བྱེད་པ་ཞིག་མཆིས་པ་ཙམ་དུ་མ་
ཟད༑ རྒྱ་བལ་ཧོར་སོགས་ཀྱི་ཡུལ་གྲུ་ཀུན་ཏུའང་དར་ཁྱབ་ཆེ།
ད་ལྟའི་ཆར་བོད་རིག་པའམ་བོད་ཀྱི་ཤེས་རིག་ཅེས་སུ་གྲགས་པ་འདི་ཉིད་



སྔོན་འགྲོའི་ཞུ་ཚིག་
འཛམ་གླིང་ཤར་ནུབ་ཀྱི་ཡུལ་གྲུ་དག་ཏུའང་མཆེད་དེ། དཔེར་ན། ཨོཀ་སི་ཕོར་དྷི་
དང་༑ ཧར་ཝིད་ལྟ་བུ་ཡོ་རོབ་དང་། ཨ་རི་སོགས་སུ་གྲགས་ཆེན་གྱི་སློབ་གྲྭ་ཆེན་མོ་
རྣམས་སུ་བོད་ཡིག་གི་དཔེ་མཛོད་ཆེན་པོ་ཡོད་པར་མ་ཟད། བོད་ཀྱི་ཆོས་དང་རིག་
གཞུང་སློབ་གཉེར་བྱེད་སའི་སྡེ་ཚན་དང་སློབ་མ་ཡང་མི་ཉུང་བ་ཡོད། །
ད་ནི་གོང་དུ་སྨྲས་པའི་བཤད་སྒྲུབ་ཤིང་རྟ་ཆེན་པོ་བཅོ་བརྒྱད་ཅེས་པ་དེ་གང་
དང་གང་ཡིན་པའི་ངོ་སྤྲོད་མདོ་ཙམ་ཞུ་ན། དེ་ཡང་ཇི་སྐད་དུ། འཇམ་མགོན་ཀོང་
སྤྲུལ་རིན་པོ་ཆེའི་ཞལ་ནས། ཆོས་བློན་ཐོན་མི་བེ་རོ་སྐ་ཅོག་ཞང་། །གནུབས་ཆེན་
རིན་བཟང་རྔོག་ལོ་ས་སྐྱ་པ། །བུ་སྟོན་བཤད་རྒྱུད་འདེགས་པའི་ཀ་ཆེན་བཅུ།། ཞེས་
དང་༑ བོད་ཡུལ་སྒྲུབ་བརྒྱུད་ཤིང་རྟ་ཆེན་པོ་བརྒྱད། །རྙིང་མ་བཀའ་གདམས་ལམ་
འབྲས་ བཀའ་ བརྒྱུད་ པ། །ཤངས་ པ་ ཞི་ བྱེད་ སྦྱོར་དྲུག་ བསྙེན་ སྒྲུབ་བོ། །ཞེས་
གསུངས་པ་ལྟར། ཤེས་བྱའི་གཞུང་ལུགས་སྣ་ཚོགས་ཀྱི་འགྱུར་ཁྱད་དང་འཆད་ཚུལ་
གྱི་དབྱེ་བས་བཤད་རྒྱུད་འདེགས་པའི་ཀ་ཆེན་བཅུ་དང་། སྒྲུབ་པ་ཉམས་སུ་ལེན་
ཚུལ་ལ་བརྒྱུད་པའི་ཁྱད་པར་དང་མན་ངག་གི་དབྱེ་བས་སྒྲུབ་བརྒྱུད་འདྲེན་པའི་ཤིང་
རྟ་བརྒྱད་དེ། བཤད་སྒྲུབ་ཤིང་རྟ་ཆེན་པོ་བཅོ་བརྒྱད་རྗེས་འབྲང་དང་བཅས་པའི་
གསུང་རབ་རྒྱ་མཚོ་ལྟ་བུ་ཞིག བདག་ཅག་གི་ཡབ་མེས་གོང་མ་རྣམས་ཀྱིས་གཅེས་
པའི་ལུས་སྲོག་ལོངས་སྤྱོད་ཐམས་ཅད་ཕངས་པ་མེད་པར་བཏང་སྟེ། ཕྱི་རབས་རང་
རེའི་བརྒྱུད་འཛིན་རྣམས་ལ་འཕྲན་ཡུན་ཕན་བདེའི་དཔལ་ལ་དམིགས་ནས་བཞག་
པའི་ནོར་བུ་རིན་པོ་ཆེ་ཡིད་བཞིན་དབང་གི་རྒྱལ་པོ་མཐའ་ཡས་པ་ཞིག་མཆིས།
དེ་དག་ལས་མང་ཆེ་བ་རིག་གསར་ལོ་བཅུའི་གོད་ཆག་ཆེན་པོ་སོགས་དུས་
ཀྱི་རྒུད་པའི་དབང་གིས་སེམས་མེད་འབྱུང་བཞིའི་འཇིག་པ་དང་། སེམས་ལྡན་མི་



སྔོན་འགྲོའི་ཞུ་ཚིག
དང་མི་མིན་གྱི་གནོད་པས་ཉམས་ཉེས་ཆེན་པོར་གྱུར་པ་ནི་རྒྱ་བོད་ཡོངས་གྲགས་
ལྟར་ལགས། །
རིག་གནས་གསར་བརྗེ་མཇུག་སྒྲིལ་བ་དང་ཆབས་ཅིག ཏང་གི་ཡང་དག་
པའི་སྲིད་ཇུས་ཀྱི་ཉི་འོད་སླར་ཡང་འཕྲོས་ཏེ། ཏང་དང་རྒྱལ་ཁབ་ཀྱིས་འགོ་ཁྲིད་
དང་རྩ་འཛུགས་གནང་ནས། དཔེ་རྙིང་འཐོར་བསྡུ་དང་། ལེགས་སྒྲིག དཔེ་སྐྲུན།
སྒྱུར་སྤེལ་སོགས་ཀྱི་སྒོ་ནས་རང་རིགས་ཀྱི་རིག་གནས་ཉམས་པ་སོར་ཆུད་དང་། མི་
ཉམས་གོང་འཕེལ་གྱི་བྱ་བར་སོ་སོའི་འཁོས་བསྟུན་གྱི་སྲི་ཞུ་སྒྲུབ་པའི་སྐལ་བ་
བཟང་པོའི་དཔལ་ལ་ལོངས་སུ་སྤྱད་དུ་ཡོད་པའི་སྐབས་འདིར། རང་རེའི་ཡབ་མེས་
རྣམས་ཀྱིས་བཞག་པའི་ཕ་ནོར་མང་པོ་ཞིག་ད་དུང་ཡང་ངེད་ཅག་གི་བསོད་ནམས་
ཀྱི་བགོ་སྐལ་དུ་ལྷག་ཡོད་པ་རྣམས་ལ་གཅེས་སྤྲས་ཆེན་པོས་སྲུང་སྐྱོབ་དང་དར་
སྤེལ་བྱེད་རྒྱུ་ནི་མེས་རྒྱལ་གྱིས་གནང་བའི་ལས་འགན་ཡིན་པར་མ་ཟད། འུ་ཅག་
བོད་ཀྱི་རིག་གནས་སློབ་གསོའི་བྱ་བར་ལེགས་སྐྱེས་འབུལ་མཁན་གྱི་རྒན་དར་
འབྲིང་གསུམ་གྱི་ཤེས་ཡོན་ཅན་ལ་མཚོན་ན། རང་རེའི་ཕྲག་པར་བབ་པའི་གཞན་
དྲིང་མི་འཇོག་པའི་གཟི་འོད་བླ་ན་འབར་བའི་འོས་འགན་མཆོག་ཏུ་གྱུར་པ་ཞིག་
ཀྱང་ཡིན་པར་སེམས།
དེར་བརྟེན། ཕྱོགས་དང་རིས་སུ་མ་ཆད་པའི་སྐྱེས་བུ་དམ་པ་རྣམས་ཀྱིས་
ལྗགས་རྩོམ་གནང་བའི་གསུང་རབ། བཤད་སྒྲུབ་ཤིང་རྟ་བཅོ་བརྒྱད་ལས་གྲུབ་པའི་
མདོ་སྔགས་ཀྱི་གཞུང་བཤད་དང་། ཆོས་འབྱུང་དང་གདན་རབས། རྣམ་ཐར་དང་
གསན་ཡིག་བརྡ་སྤྲོད་དང་སྙན་ངག རྩིས་དང་གསོ་རིག་སོགས་དཔེ་དཀོན་འཐོར་
བ་རྣམས་བསྡུས། ཆད་པ་རྣམས་བསབ། ཉམས་པ་རྣམས་གསོས། འཁྲུགས་པ་
-3-



སྔོན་འགྲོའི་ཞུ་ཚིག
རྣམས་བསྒྲིགས་ཏེ་དཔེ་ཚོགས་འགའ་རིམ་པ་བསྟར་ཆགས་སུ་པར་དུ་བསྐྲུན་པ་
དང་བསྐྲུན་རྩིས་ལས། །
ད་ལན་འདིར་མཁན་རིན་པོ་ཆེ་ཚུལ་ཁྲིམས་རྒྱལ་མཚན་མཆོག་གིས་ ༢༠༠༢
ལོ་ནས་སྟག་ལོའི་གསུང་འབུམ་འཚོལ་བསྡུ་བྱ་དགོས་པའི་བཀའ་ཕེབས་པ་བཞིན།
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་ལོ་མང་རིང་འབད་རྩོལ་
བྱས་པ་བརྒྱུད། ད་ལན་ང་ཚོས་འཚོལ་བསྡུ་ཐུབ་པའི་སྟག་ཚང་ལོ་ཙཱ་བ་ཤེས་རབ་
རིན་ཆེན་གྱི་གསུང་འབུམ་པོ་ཏི་བདུན་དང་། ཁོང་གི་ཁུ་བོ་དཔོན་ཡིག་དཔལ་འབྱོར་
བཟང་པོས་མཛད་པའི་རྒྱལ་རབས་མང་པོའི་ལེགས་བཤད་རྣམ་གྲངས་ཡིད་འཛིན་
ནོར་བུའི་ཕྲེང་བ་བཅས་དེབ་བརྒྱད་པོ་མེས་པོའི་ཤུལ་བཞག་ཅེས་པའི་དཔེ་ཚོགས་
རིང་མོ་འདིའི་ནང་རིམ་པ་བསྟར་ཆགས་སུ་རྒྱ་ཆེའི་གཟིགས་པ་པོ་རྣམས་ཀྱི་སྤྱན་
ཟུང་ཡངས་པའི་འབབ་སྟེགས་སུ་འབུལ་རྩིས་ཡིན།
འབྱུང་ཆར་ང་ཚོའི་དཔེ་ཚོགས་དཔར་སྐྲུན་ཞུ་རྒྱུའི་སྐོར་ལ་ལྷག་བསམ་ལྡན་
ཞིང་མཁྱེན་སྤྱན་ཡངས་པའི་མཁས་དབང་རྣམས་ཀྱིས་དགོངས་འཆར་གྱི་བཀའ་
སློབ་སྩལ་གནང་དང་། དཔེ་དཀོན་གྱི་མ་ཕྱི་གཡར་གནང་གི་སྐྱབས་འཇུག་ཡོང་བ་
མཁྱེན་མཁྱེན། ། །
ཞོར་འཕྲོས་གསལ་འདེབས་ཞུ་བ། ལྷག་པར་དུ་ད་ལྟ་ལུས་ཀྱི་ལང་ཚོ་རྒྱས་
ཤིང་༑ སེམས་ཀྱི་བློ་གྲོས་བཀྲ་བའི་གཞོན་སྐྱེས་རྣམས་ལ་མཚོན་ན། སྙིང་པོས་
དབེན་པའི་ཁ་ ཕོ་འདོན་པ་ལས། ཟོལ་མེད་ཀྱི་ལྷག་བསམ་དཀར་པོ་སྙིང་ལ་
འཆང་༑ དོན་ལྡན་གྱི་རྣམ་དཀར་བྱ་བ་དང་དུ་ལེན། ལྷད་མེད་ཀྱི་ཆོས་དང་རིག་
གཞུང་སློབ་གཉེར་བྱེད། འཁོས་བསྟུན་གྱི་སྲི་ཞུའི་ལས་ཀ་ཅུང་ཟད་རེ་སྒྲུབ་ནུས་ན།
-4-



སྔོན་འགྲོའི་ཞུ་ཚིག
མེས་རྒྱལ་ལ་ཞབས་ཏོག་འགྲུབ། རང་རིགས་ལ་ལེགས་སྐྱེས་འབུལ། རང་ཉིད་ཀྱི་
ལ་རྒྱ་མངོན་ཐུབ་པ་ཞིག་ཀྱང་འོང་བ་ནི་མཐོང་ཆོས་མངོན་གྱུར་ལགས་པས། དེ་
བཞིན་དགོངས་དབྱིངས་སུ་ཆུབ་པར་ཞུའོ། །
ཕྲན་འབྲོག་རྒན་འཁྱམས་པོ་ཐུབ་བསྟན་ཉི་མས།
སྤྱི་ལོ་༢༠༠༦པའི་ཟླ་ཚེས་ལ་གུས་ཕུལ།
-5-



བསྡུ་སྒྲིག་གསལ་བཤད།
སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་གསུང་འབུམ་འདི་ནི། རིས་མེད་
རྒྱལ་བསྟན་སྤྱི་ལ་ལྷག་བསམ་དང་དག་སྣང་མཆོག་ཏུ་མངའ་བ། དཔལ་ན་ལནྡྲའི་
མཁན་པོ་ཚུལ་ཁྲིམས་རྒྱལ་མཚན་དང་། གཟན་དཀར་མཆོག་སྤྲུལ་ཐུབ་བསྟན་ཉི་
མ་རྣམ་གཉིས་ཀྱི་ཐུགས་བསྐྱེད་ལས་ད་ལྟ་རྒྱ་ཆེའི་ཀློག་པ་པོ་རྣམས་ཀྱི་སྤྱན་ལམ་
དུ་འབུལ་རྒྱུ་བྱུང་བ་ཡིན།
དེ་ཡང་མཁན་པོ་ཚུལ་ཁྲིམས་རྒྱལ་མཚན་མཆོག་གིས་དུས་དང་རྣམ་པ་
ཀུན་ཏུ་དཔེ་རྙིང་དཔེ་དཀོན་རྣམས་སྲུང་སྐྱོབ་བྱ་རྒྱུ་གལ་ཆེན་དུ་རྩིས་ཏེ་འབད་
རྩོལ་རྒྱ་ཆེན་གནང་བར་ཐོས་ལ། ཁྱད་པར་དུ་དཔེ་རྒྱུན་ཁ་འཐོར་དུ་གྱུར་པའི་རོང་
སྟོན་ཤེས་བྱ་ཀུན་རིག་གི་གསུང་འབུམ་དང་། སྟག་ཚང་ལོ་ཙཱ་བ་ཤེས་རབ་རིན་
ཆེན་གྱི་གསུང་འབུམ་གཉིས་འཚོལ་བསྡུའི་ཆེད་འབད་རྩོལ་རྒྱ་ཆེན་གནང་སྟེ། པེ་
ཅིང་མི་རིགས་རིག་གནས་ཕོ་བྲང་དང་། འབྲས་སྤུང་དགོན། ས་སྐྱ་དགོན། རྩེ་པོ་
ཏ་ལ། ནང་སོག་དཔེ་མཛོད་སོགས་ས་གནས་མང་པོར་བཙལ་འཚོལ་དུ་སྐུ་དངོས་
ངོ་ཕེབས་གནང་ཞིང་། མ་ཟད་ཉིད་ཀྱི་སློབ་མ་ནོར་བྲང་ཨོ་རྒྱན། ཁམས་སྤྲུལ་



བསྡུ་སྒྲིག་གསལ་བཤད།
བསོད་ནམས་ དོན་གྲུབ། བསོད་ནམས་ ཚེ་འཕེལ། ཡུམ་ པ་ སོགས་ ལ་ བཀའ་
མངགས་གནང་སྟེ་འཚོལ་བསྡུ་མཛད་པས། རོང་སྟོན་བཀའ་འབུམ་འཚོལ་བསྡུ་
ཐུབ་པ་རྣམས་སྐུ་ཚ་བསོད་ནམས་ཚེ་འཕེལ་ནས་འགན་ཁུར་ཞུས་པ་བཞིན་ད་ལྟ་
དཔེ་སྐྲུན་ལེགས་གྲུབ་ཟིན་ཤིང༌། ཁོང་ཉིད་ནས་ཀྱང་ས་སྐྱ་གོང་མ་རྣམ་ལྔའི་
གསུང་འབུམ་སྡེ་དགེའི་ཤིང་པར་དུ་མ་འཁོད་པ་གསར་དུ་རྙེད་པའི་པོ་ཏི་གསུམ་
ཚར་ལྔ་བརྒྱ་པར་ཏེ་བཤད་གྲྭ་དང་གདན་ས་ཁག་ལ་གནང་ཞིང༌། སྟག་ལོའི་
གསུང་འབུམ་འཚོལ་བསྡུ་དང་མྱུར་སྐྱོབ་ཀྱི་བཀའ་མངགས་ གང་ གི་སློབ་མ་
ཀརྨ་བདེ་ལེགས་ལ་གནང་། དེ་ནས་སྤྱི་ལོ༢༠༠༢ལོའི་ཟླ་བ་དང་པོར་ཀརྨ་བདེ་
ལེགས་ཁམས་ཕྱོགས་ཀྱི་ས་གནས་ཁག་ཅིག་ཏུ་དཔེ་རྙིང་འཚོལ་བསྡུའི་ཆེད་འགྲོ་་་
ཁར༑ སྐྱོགས་ལོ་ངག་དབང་བཀྲ་ཤིས་ཀྱི་ཕྱག་བྲིས་འཇམ་དཔལ་མཚན་བརྗོད་
སུམ་བིད་བྲིས་མ་བྱིན་ཅན་ཞིག་དང་། མི་དམངས་ཤོག་སྒོར་༡༠༠༠ཐམ་པ། ཁ་
བཏགས་ཉིན་མོ་བདེ་ལེགས་བཅས་གནང་ནས་ཞལ་ཏ་གང་མང་དང་། ལས་ཀ་
ལེགས་གྲུབ་ཡོང་བའི་ཤིས་སྨོན་ཀྱང་མཛད། ཀརྨ་བདེ་ལེགས་ནས་ཁམས་ཕྱོགས་
ཀྱི་ལས་ཀ་རྣམས་གྲུབ་ཏེ། འབྲས་སྤུངས་དགོན་གྱི་དཔེ་རྙིང་མྱུར་སྐྱོབ་བྱེད་སྐབས་
མཁན་རིན་པོ་ཆེ་ཞི་བར་གཤེགས་ཟིན་མོད། ཁོང་གིས་མཁན་རིན་པོ་ཆེའི་ཞལ་
ཆེམས་དང༌། གཟན་དཀར་མཆོག་སྤྲུལ་ཐུབ་བསྟན་ཉི་མ་མཆོག་ནས་མ་དཔེ་
འཚོལ་བསྡུའི་ འགྲོ་སོང་དང་བཀའ་ སློབ་ མཛུབ་སྟོན་འོག སྟག་ལོའི་ གསུང་
འབུམ་ལོ་ངོ་ལྔ་ཡི་རིང་མདོ་ཁམས་དབུས་གཙང༌། ཕྱི་གླིང་གི་དཔེ་མཛོད་ཁག་



བསྡུ་སྒྲིག་གསལ་བཤད།
ཅིག་གཙོས་རྒྱལ་ཁབ་དང་ས་གནས་མང་པོ་ནས་འབད་འཚོལ་བྱས་ནས་རྙེད་པའི་
ཆོས་ཚན༦༥ལ་པོད་བདུན་དང་། སྟག་ལོའི་ཁུ་བོ་དཔོན་ཡིག་དཔལ་འབྱོར་བཟང་
པོས་མཛད་པའི་རྒྱལ་རབས་མང་པོའི་ལེགས་བཤད་རྣམ་གྲངས་ཡིད་འཛིན་ནོར་
བུའི་ཕྲེང་བ་བཅས་འཇའ་ལུས་སུ་འགྲོ་ལ་ཁད་ཀྱི་དཔེ་རྙིང་འདི་དག་དེབ་ཆུང་
བརྒྱད་དུ་བགོས་ཏེ། ངེད་དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་
གིས་གཉེར་བའི་མེས་པོའི་ཤུལ་བཞག་ཅེས་པའི་དཔེ་ཚོགས་ཀྱི་ཁོངས་སུ། སྤར་
སྐྲུན་ཞུས་ཏེ་མཁྱེན་ལྡན་གཟིགས་པ་པོ་རྣམས་ཀྱི་སྤྱན་ལམ་དུ་འབུལ་རྒྱུ་ཡིན། །
སྤྱིར་སྟག་ལོའི་བཀའ་འབུམ་ལ་སྟག་ལོའི་དངོས་སློབ་རྒྱལ་ཚབ་འཇམ་
དབྱངས་ཆོས་ཀྱི་དཔལ་འབྱོར་གྱིས་གསུང་འབུམ་ཕྱོགས་སྒྲིག་བྱས་པ་ཀུན་ལ་པོ་
ཏི་བཅུ་ གྲངས་ཙམ་ཞིག་ཡོད་པར་ཤེས་རབ་རིན་ཆེན་ གྱིས་མཛད་པ་འཇམ་
དབྱངས་ཆོས་ཀྱི་དཔལ་འབྱོར་གྱི་རྣམ་ཐར་ལས་གསུངས་ཤིང་།
གཞན་ཡང་སྟག་ལོའི་ཉེ་གནས་ལྷ་ཡི་དབང་ཕྱུག་དང་། དགེ་སློང་གྲུབ་པ་
རྒྱལ་མཚན་སོགས་ཀྱིས་གཙང་ཆོས་འཁོར་སྒང་དུ་སྟག་ལོ་ཞི་བར་གཤེགས་ནས་
ལོ་བདུན་སོང་བ། བོད་རབ་བྱུང་བརྒྱད་པའི་ཤིང་འབྲུག་སྤྱི་ལོ་༡༤ ༨༤ལོར་ཤིང་
སྤར་དུ་བརྐོས་པའི་རིག་གནས་ཀུན་ཤེས་རྩ་འགྲེལ་དང་། ཡང་དེ་ནས་ལོ་བཞི་
སོང་བ་ས་སྤྲེལ་ལོར་དུས་འཁོར་དཀྱིལ་ཆོག་སོགས་ཁག་གཅིག་ཤིང་སྤར་ལ་
བཀོད་པ་མཇལ་རྒྱུ་བྱུང་བ་དང་། རྣམ་ཐར་ཁ་སྐོང་དུའང་འཇམ་དབྱངས་ཆོས་ཀྱི་
དཔལ་འབྱོར་གྱིས་སྟག་ལོའི་བཀའ་འབུམ་པུ་ཏི་བཅུ་གསུམ་ཕྱོགས་གཅིག་ཏུ་
བསྡེབས་པར་གསུངས་པ་དང་། ད་ལྟ་ང་ཚོས་མ་དཔེ་བྲིས་མ་རྙེད་སོན་བྱུང་བ་
-8-



བསྡུ་སྒྲིག་གསལ་བཤད།
མང་པོ་ལ་ཤིང་སྤར་གྱི་སྤར་བྱང་འཁོད་ཡོད་པ་བཅས་ལ་གཞིག་ན། གསུང་
འབུམ་ཕལ་ཆེ་བ་ཤིང་སྤར་ལ་བརྐོས་ཀྱང་རྗེས་སུ་དུས་ཀྱི་འཕོ་འགྱུར་གྱི་རྐྱེན་
པས་ཉམས་ཆག་ཤོར་བ་མངོན། །
སྟག་ལོའི་བཀའ་འབུམ་གྱི་དཀར་ཆག་ཕྱོགས་གཅིག་ཏུ་བསྡེབས་པ་ཞིག་
ད་སྔོན་མ་མཇལ་ཡང་། རང་རྣམ་ལས་གསུང་པ་དང༌། རྒྱལ་ཚབ་འཇམ་དབྱངས་
ཆོས་ཀྱི་དཔལ་འབྱོར་གྱི་རྣམ་ཐར། དུས་འཁོར་སྤྱི་དོན་བསྟན་པ་རྒྱ་མཚོ་སོགས་
རང་ གཞུང་ དག་ ལས་ ཁ་ འཕངས་ པ་ ལས་ གསལ་ བ་ ལྟར་ན། གཞུང་ ལུགས་
གྲགས་ཆེན་བཅོ་བརྒྱད་སོགས་གཙོ་བོར་མདོ་ཕྱོགས་ཀྱི་འགྲེལ་བ་དང་། གསང་
འདུས་བདེ་མཆོག་ཀྱེ་རྡོར་དུས་འཁོར་སོགས་ཀྱི་རྒྱུད་འགྲེལ་དང་དཀྱིལ་ཆོག་
སོགས་ཆོས་ཚན་ཉིས་བརྒྱ་བརྒྱད་ཅུ་ཙམ་ཡོད་པར་མངོན་ཡང་། ད་ལྟ་ངེད་དཔལ་
བརྩེགས་བོད་ཡིག་དཔེ་རྙིང་ཞིབ་འཇུག་ཁང་གིས་ལོ་ངོ་ལྔ་ཡི་རིང་འཚོལ་བསྡུ་
ཐུབ་པར་ཆོས་ཚན༦༥ཙམ་ལས་མ་རྙེད། འོན་ཀྱང་གཞུང་སྒེར་འགའ་ཤས་ཀྱི་
ཕྱག་ལ་སྟག་ལོའི་གསུང་ཚན་པ་ཁ་ཤས་ཡོད་ཚུལ་ཐོས་པས། དཔེ་གཡར་རྒྱུའི་རེ་
བ་ཞུས་པར་དོན་སྨིན་མ་བྱུང་བར་བློ་ཕམ་དང་ཡིད་ཆད་ངང་རེ་ཞིག་དེབ་ཆུང་
བདུན་པོ་འདི་སྤར་བསྐྲུན་ཞུས་པ་ཡིན། ད་དུང་ཆོས་ཚན༢༠བྷཱལྷག་ཙམ་མ་འོང་
པར་འཚོལ་བསྡུ་བྱ་དགོས་པ་རྣམས་མཚན་ཐོ་ཟུར་དུ་བཀོད་ཡོད་པས་སྤྱི་དང་བྱེ་
བྲག་གི་བསྟན་ལ་ཁ་ཙམ་མིན་པར་ལྷག་བསམ་ཞིག་གལ་སྲིད་མཆིས་ན་སྙིང་
པོས་དབེན་པའི་ཁ་ཕོ་འབྲུག་སྐད་ལྟར་ཆེམས་ཤིང་། ཕྱོགས་ལྷུང་གི་ཐོག་མདས་
རྒྱལ་བསྟན་མཐུན་སྒྲིལ་གྱི་གསེར་མཁར་གཏོར་བ་ལ་མ་བརྩོན་པར། བསྟན་དང་
འགྲོ་བར་སྨན་པའི་གསུང་རབ་དཔེ་རྙིང་དག་འཚོལ་བསྡུ་དང་མྱུར་སྐྱོབས་བྱ་
-9-



བསྡུ་སྒྲིག་གསལ་བཤད།
རོགས་ཞེས་ཐལ་མོ་སྙིང་ཁར་སྦྱར་ཏེ་གསོལ་བ་ལན་བརྒྱར་འདེབས་པ་ལགས། །
བཀའ་འབུམ་འདིའི་མ་དཔེ་འཚོལ་བསྡུ་དང་དཔེ་སྒྲིག་འགན་འཛིན་ཀརྨ་
བདེ་ལེགས་དང༌། སྤྱི་ཁྱབ་ལས་ཀའི་འགན་ཁུར་བ་མཁན་པོ་འགྲོ་འདུལ་རྡོ་
རྗེ་གཉིས་ཡིན། ཞུ་དག་ཐེངས་དང་པོ་དང་གཉིས་པ་ཐུབ་བསྟན་སྨོན་ལམ་དང་
ངག་དབང་བཟང་པོ་གཉིས། ཞུ་དག་ཐེངས་གསུམ་པ་དང་མཐའ་མའི་ཞུས་ཆེན་
གུས་པས་ཁུར་བླང་ནས་ཞུས་པ་ཡིན། མ་དཔེའི་སྐུང་ཡིག་རྣམས་གཞུང་གོང་འོག་
དང་། དཔེ་མི་འདྲ་བ་ཁག་ཞིབ་བསྡུར་ཐོག་འཕྱུགས་མེད་དུ་བཀྲལ་པ་དང་། ཕྲད་
སྦྱོར་ཡིག་ནོར་མངོན་གསལ་དག་བཅོས་པ་ཕུད། མ་དཔེའི་ནང་དོན་ལ་བཅོས་
ལྷད་སྤུ་ཙམ་ཡང་མ་བྱས་པར་ཐ་ན་ཡུལ་སྐད་ཐད་ཀར་བྲིས་པ་རྣམས་ཀྱང་རང་
སོར་བཞག་ཡོད། ཆེས་དཔེ་རྙིང་གི་དབང་གིས་ཚིག་འབྲུ་མི་གསལ་བ་དང་། རྩ་
ཆད་སོང་རིགས་ལ་འོལ་ཚོད་ཀྱིས་ཁ་མ་སྣང་བར་ཚག་རྟགས་་་་་་་༌རྒྱབ་སྟེ་སྟོང་
པར་བཞག་ཡོད།
རྩིས་འཁོར་ནང་དུ་བླུགས་པའི་འགྲོ་སོང་སོགས་ནི་དཔལ་བརྩེགས་ཞིབ་
འཇུག་ཁང་གིས་ཞུས་ཤིང་། །
སྤར་སྐྲུན་ གྱི་འགྲོ་སོང་ཆེས་ བྲིན་བོད་སྨན་ ཁང་ནས་བཏང་ བ་ དང་
གཞན་ཡང་ཞུ་དག་བྱེད་སྐབས་འགྲོ་སོང་ལ་རོགས་རམ་གནང་མཁན་མཁན་པོ་
རྟ་མགྲིན་རྡོ་རྗེ་དང་། ཁམས་སྤྲུལ་བསོད་ནམས་དོན་གྲུབ། སྒྲ་ཊིཀ་ཞུ་དག་པ་
གླིང་དབོན་པདྨ་སྐལ་བཟང་དང་རྡོ་རྗེ་ཉི་མ། ཞུ་དག་སྤྱིའི་བརྡ་གསར་རྙིང་སོགས་
ལ་གྲོགས་དན་པ་བསྟན་འཛིན་བློ་གྲོས། རྩིས་འཁོར་དེབ་སྒྲིག་པ་ཚེ་རིང་སྒྲོལ་མ།
-10-



བསྡུ་སྒྲིག་གསལ་བཤད།
སྐལ་བཟང་ལྷ་མོ། ཤེས་ རབ་དཔལ་ གཡང་། ཡེ་ཤེས་ཆོས་ མཚོ་ སོགས་ ཀྱིས་
བགྱིས་ཏེ་རྒྱ་ཆེའི་ཀློག་པ་པོ་རྣམས་ཀྱི་སྤྱན་ལམ་དུ་འབུལ་ཐུབ་པ་བྱུང་།
ཞེས་དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་
ཐུབ་བསྟན་ཉི་མས་སོ། །
-11-



༄༅། །སྟག་ཚང་ལོ་ཙཱ་བའི་རྣམ་ཐར་མདོར་བསྡུས་དད་
པའི་ས་བོན། །
ཁམས་གསུམ་ཆོས་ཀྱི་རྒྱལ་པོ་གཙང་སྟག་ཚང་གི་ལོ་ཙཱ་བ་སྒྲ་པ་ཤེས་རབ་
རིན་ཆེན་ནམ་སྟག་ལོ་སྨྲ་བའི་ཉི་མ་ཞེས་བྱ་བ་མཁས་བཙུན་བཟང་གསུམ་འཆད་
རྩོད་རྩོམ་གསུམ་གྱི་ཆ་ལ་གངས་ཅན་གྱི་མཁས་པ་ཀུན་གྱི་གཙུག་ན་རྒྱལ་མཚན་
གྱི་ཏོག་ལྟར་མངོན་པར་མཐོ་ཞིང་སྙན་པའི་གྲགས་དཀར་སྲིད་རྩེའི་གོང་བ་ལས་
ཀྱང་ཆེས་ཆེར་བརྒལ་བ། མདོ་སྔགས་རིག་གནས་དང་བཅས་པ་ལ་མི་འཇིགས་
པའི་སྤོབས་པ་ཐོབ་པ། བདུད་དང་ཕྱིར་རྒོལ་བ་གང་གིས་ཀྱང་འགྲན་པའི་རྔོ་མི་
ཐོགས་པ་ལྷག་བཅས་འགྲོ་བ་ཀུན་གྱི་སྐྱབས་དང་དཔུང་གཉེན་གཅིག་པུར་གྱུར་
པ་དེ་ཉིད་ཀྱི་རྣམ་པར་ཐར་པ་མདོ་ཙམ་ཞིག་བརྗོད་པ་ལ། ་་
དེ་ཡང་སྐུ་བལྟམས་པའི་ཡུལ་ནི་འཛམ་གླིང་ས་ཡི་ཐིག་ལེ་གངས་ཅན་བོད་
ཆེན་པོའི་ལྗོངས་འདིར། ཆོས་དང་རིག་པའི་འབྱུང་གནས་དབུས་གཙང་ས་ཡི་ཆ་
ལ་སྟོད་སྨད་གཉིས་སུ་ཕྱེ་བའི་སྟོད་གཙང་གི་ཕྱོགས་། དེ་ལ་ཡང་གཡས་རུ་དང་
གཡོན་རུ་གཉིས་སུ་ཕྱེ་བའི་གཙང་གཡས་རུ་ལང་འགྲོ་ཁང་དམར་ཞེས་པར།
ཡུལ་གྱི་དགེ་བཅུ་ཚང་བའི་གནས་སུ། ཡབ་དོན་གྲུབ་རྒྱལ་པོ་དང་ཡུམ་ལྷ་མོ་རྒྱལ་
གཉིས་ཀྱི་སྲས་སུ་རབ་བྱུང་བདུན་པའི་ཤིང་བྱ་ལོར་དགེ་ལེགས་ཀྱི་མཚན་མ་དང་
བཅས་ཏེ་སྐུ་འཁྲུངས།
-12-



སྟག་ཚང་ལོ་ཙཱ་བའི་རྣམ་ཐར་མདོར་བསྡུས་དད་པའི་ས་བོན།
དགུང་ལོ་གསུམ་ནས་ལོ་ཆེན་ཆོས་ཀྱི་རྒྱལ་པོ་སྐྱབས་མཆོག་དཔལ་བཟང་
པོའི་དྲུང་དུ། སྐྱབས་གསུམ་འཛིན་པའི་དགེ་བསྙེན་གྱི་སྡོམ་ པ་ ཡང་ དག་ པ་
མནོས༑ མཚན་ དཀོན་ མཆོག་ སྐྱབས་ ཞེས་ གསོལ། དགུང་ གྲངས་ བདུན་ ལ་
ཕེབས་སྐབས་རིག་གནས་ཀུན་གྱི་ཕྱི་མོ་ཡི་གེ་འབྲི་ཀློག་བསླབས་པས་ཟླ་བ་
གཅིག་གི་རིང་ལེགས་པར་མཁྱེན། དེ་མཚམས་སློབ་དཔོན་ཐག་རིང་དུ་འབྱོན་
དགོས་པའི་རྐྱེན་བྱུང་ནས། ཡིག་ཕྲུག་བཅོ་ལྔའི་སྐོར་ཡོད་པ་གྱེས་པར་ཆས་པ་ན།
སློབ་དཔོན་གྱིས་ཁོང་ལ་ ཡིག་ ཕྲུག་རྒན་པོ་རྣམས་ ཀྱིས་ འཁྲིད་ གྲོགས་ གྱིས་
གསུངས་ནས་མ་གྱེས་པར་སོ་ནམས་ རན་རན་དུ་བསྐྱངས་པས་ཀུན་གྱིས་ངོ་
མཚར་དུ་འཛིན་པ་ལ་སོགས་སྐུ་ན་གཞོན་ནུ་ཉིད་ནས་མཁྱེན་རབ་ཀྱི་གྲགས་
དཀར་ཕྱོགས་ཀུན་ཏུ་འབར། གཞན་ཡང་སྐུ་གཞོན་ནུ་ཉིད་ནས་ཚེ་སྔོན་གི་བག་
ཆགས་བཟང་པོའི་མཁྱེན་བརྩེའི་ཀློང་རྡོལ་བའི་ཆོས་རྒྱལ་མ་ལྟ་བུའི་བསྟོད་པ་དང་
སྨོན་ལམ་ཙམ་ནི་ལན་རེ་བྲིས་པས་བློ་ལ་ཟིན་ཞིང་། ལོ་རྒྱུས་འབྲིང་པོ་ཙམ་ནི་
གདངས་མ་འདོན་པ་ཐོས་པ་ཙམ་གྱི་བློར་ཟིན་པ་སོགས་མཁྱེན་པ་དང༌། རྒྱལ་
སྲས་ཐོགས་མེད་ཀྱི་རྣམ་ཐར་བཀློགས་པས་དད་གུས་ཀྱི་མཆི་མ་འཁྲིགས་ནས་
ཀློག་མཚམས་འཇོགས་དགོས་པ་སོགས་དམ་པའི་རིགས་ཀྱི་མོས་གུས་གཏིང་
ཚུགས་པ་དང༌། བཟོད་དཀའི་སྡུག་བསྔལ་གྱི་མནར་བའི་མཐའ་མེད་འགྲོ་བ་
རྣམས་ལ་ སྙིང་ རྗེ་དང་། ངེས་འབྱུང་གི་ཀུན་བསླངས་དྲག་པོས་ཁྱིམ་ནས་ཁྱིམ་
མེད་པར་རབ་དུ་བྱུང་བའི་ཐུགས་འདུན་ཟབ་མོ་ཡོད་པར་གནས་སྐབས་མངོན་
འགྱུར་མ་བྱུང་ཡང་།
གཞོན་ནུའི་དུས་ནས་ཀྱང་བཅོམ་ལྡན་གྲགས་པ་འཕེལ་དང་། རྒྱལ་སྟོན་
-13-



སྟག་ཚང་ལོ་ཙཱ་བའི་རྣམ་ཐར་མདོར་བསྡུས་དད་པའི་ས་བོན།
རིན་པོ་ཆེ་སོགས་ཡོངས་འཛིན་བཅུ་ཕྲག་ལྷག་ལས་དབང་ལུང་དང་སྐྱབས་ཁྲིད་
མང་དུ་ཞུས། དགུང་ལོ་བརྒྱད་ཙམ་ལ་ཐོབ་རྒྱལ་དུ་ཡིག་མཁན་ལ་འབོད་མི་
བསྟུད་མར་བྱུང་བར་ ལོ་བརྒྱད་ ཀྱི་ རིང་ བཞུགས། དེའི་ རིང་ ལ་ ཡང་ འཇམ་
དབྱངས་ཀྱིས་རང་གིས་དམ་བཅས་པའི་གཟུངས་རིང་སྟོང་ཕྲག་རེ་དང་། མཚན་
བརྗོད་གང་འགྲུབ། སྒྲོལ་མ་དང་རྣམ་རྒྱལ་ཉི་ཤུ་རྩ་རེ་ཆགས་མེད་བྱས། རྩིས་དང་
ཡི་གེ་རྡོ་དང་མཆོངས་ལ་སོགས་པ་ཕོ་རྩལ་སྣ་དགུ་སོགས་ཡོན་ཏན་དུ་མ་དང་
ལྡན་པའི་མཐོང་ཐོས་ཀུན་གྱིས་སྙན་པ་སྒྲོག་པ་བྱུང་། དེ་དུས་ཙམ་ན་རིན་སྤུངས་
ནང་སོ་ནོར་བཟང་སྐུ་མཆེད་ཀྱིས་ཕྱག་ཕྱིར་སྡོད་དགོས་ཞེས་ནན་གྱིས་གསུངས་
ཤིང་༑ ཁྱད་པར་རིན་སྤུངས་ནང་སོ་དཔོན་གྱིས་གཞིས་དང་གཞི་བ་སྦྲགས་ནས་
སྟེར་བ་སོགས་གནས་སྐབས་ཀྱི་ཕུན་ཚོགས་དུ་མ་མངོན་དུ་གྱུར་ཡང་། །
བདག་ཉིད་ཆེན་པོ་འདིས་ནི་སྲིད་རྩེ་ནས་མནར་མེད་བར་གྱི་འཁོར་བའི་
གནས་རིས་མཐའ་དག་མེ་མུར་འོབ་དང་། དུག་སྦྲུལ་གྱི་ཚང་ལྟར་མཐོང་བའི་ངེས་
འབྱུང་རྣམ་པར་དག་པས་རྒྱུད་བསྐུལ་ནས་དགུང་ལོ་ཉི་ཤུ་པར་ཆོས་འཁོར་དུ་རབ་
བྱུང་སྒྲུབ་པར་གསང་ཐབས་ཀྱི་ཕེབས། དེ་ཡི་ཉིན་མོ་ནས་འབྲོམ་སྟོན་རིན་པོ་
ཆེའི་རྣམ་འཕྲུལ་མཁན་རིན་པོ་ཆེ་སེང་གེ་རྒྱལ་མཚན་དཔལ་བཟང་པོས་མཁན་
པོ་མཛད། ལུག་ཚང་རིན་པོ་ཆེ་ཚུལ་ཁྲིམས་དཔལ་བཟང་པོས་སློབ་དཔོན་མཛད།
སློབ་དཔོན་རིན་པོ་ཆེ་གྲགས་བཟང་པས་དུས་གོ་བ་མཛད་ནས་ཁྱིམ་ནས་ཁྱིམ་
མེད་པར་རབ་ཏུ་བྱུང་ཞིང་བསྙེན་པར་རྫོགས། མཚན་ལ་ཤེས་རབ་རིན་ཆེན་རྒྱལ་
མཚན་དཔལ་བཟང་པོ་ཞེས་གསོལ།
དེ་ནས་ཞག་ཤས་མཚམས་གསུང་རབ་ཀུན་གྱི་མིག་གཅིག་པུར་གྱུར་པའི་
-14-



སྟག་ཚང་ལོ་ཙཱ་བའི་རྣམ་ཐར་མདོར་བསྡུས་དད་པའི་ས་བོན།
ཕར་ཕྱིན་གྱི་གཞུང་ལ་གསན་ཞིང་བུ་ཊིཀ་བློར་བཟུང་ལོ་ཆེན་གྱི་དུས་ཆེན་ཉིན་
ཚིག་དོན་གྱི་ཆ་ལ་ལྷག་ཆད་དང་ནོར་འཁྲུལ་བྲལ་བའི་སྒོ་ནས་ལེགས་པར་བཤད་
པས་གཟུར་གནས་བློ་ལྡན་ཀུན་གྱི་ཡིད་དབང་འཕྲོག་པས་དེ་དག་གི་བསྔགས་
བརྗོད་ཀྱི་མེ་ཏོག་འཐོར། དེའི་ཕྱི་ལོ་སྟོན་ཀར་ལོ་ཆེན་གྱི་དུས་མཆོད་ཉིན་མཁས་
མང་ཀྱི་དབུས་སུ་མདོ་རྩའི་གྲྭ་སྐོར་བྱས་པས་མཁན་རིན་པོ་ཆེ་ལེགས་པར་དགྱེས་
ཏེ་བསྔགས་བརྗོད་དང་བཅས། ཁྱོད་ཀྱི་གྲྭ་སྐོར་པོ་ཏི་རེ་རེ་ལ། ངེད་ཀྱིས་གོས་སྣ་
རེ་རེ་སྟེར་གསུང་ཞིང་དགྱེས་ཚོར་ཆེན་པོ་མཛད། དེ་ནས་ཆོས་རྗེ་བྱང་སེམས་ཆེན་
པོའི་དྲུང་མངོན་པ་ཀུན་བཏུས་དང་། དེ་རྗེས་མཛོད་ཀྱི་བཤད་ཁྲིད་གསན། ཆོས་
རྗེ་མཁྱེན་རབ་དབང་ཕྱུག་གྲགས་པ་བཟང་པོ་ལས། ཕར་ཚད། འདུལ་བ། མངོན་
པ་གོང་འོག རྩ་འཇུག་བཞི་གསུམ། བྱམས་ཆོས་ཕྱི་མ་བཞི་རྣམས་ཀྱི་འགྲེལ་བ་
དང་བཅས་པའི་བཤད་པ་གསན་ཞིང་། སློབ་གཉེར་དེ་དག་གི་རིང་ལ་ཡང་། རྒྱ་
སྟོན་རིན་པོ་ཆེའི་དྲུང་དུ། ཀྱེ་རྡོར། གཤེད་དམར། འཇིགས་བྱེད་སོགས་ཀྱི་དབང་
བསྐུར་དང༌། སློབ་དཔོན་རིན་པོ་ཆེའི་དྲུང་དུ། གསང་འདུས་འཕགས་ལུགས་ཀྱི་
བསྐྱེད་རྫོགས་ཞུས་ཤིང་། གྲངས་བསྙེན་རྫོགས་པར་བསྐྱལ། སེམས་དཔའ་
ཆེན་པོ་གཞོན་ནུ་རྒྱལ་མཆོག་པའི་དྲུང་དུ། གཞུང་ཁྲིད་དང་རྗེས་གནང་འགའ་
ཞིག་གསན། གཞན་ཡང་སློབ་དཔོན་རིན་པོ་ཆེའི་དྲུང་དུ་གསང་འདུས་འཕགས་
ལུགས་ ཀྱི་ བསྐྱེད་ རྫོགས། རིམས་ ལྔ་ གསལ་ སྒྲོན། སྤྱོད་ བསྡུས། སྔགས་ རིམ་
སོགས་དགེ་ལྡན་པའི་གསང་འདུས་ཀྱི་ཡིག་ཆ་མཐའ་དག་གི་བཤད་པ་ཐོབ་པས་
མཚོན་ཁ་འབབ་ཀྱི་ཀླུང་རྣམས་རྒྱ་མཚོ་བཞིན་དུ་རང་གཞན་གྱི་གྲུབ་མཐའ་མཐའ་
དག་ཟབ་ཡངས་ཀྱི་ཐུགས་མཚོར་ཡོངས་སུ་གཏམས།
-15-



སྟག་ཚང་ལོ་ཙཱ་བའི་རྣམ་ཐར་མདོར་བསྡུས་དད་པའི་ས་བོན།།
དེ་ རྗེས་ དབུས་སུ་ཕེབས་ལོ་ གཉིས་ལྷག་བཞུགས་ རིང་བསྟན་འཛིན་
འགྲན་ཟླ་དང་བྲལ་བ་གསུམ་གཙུག་ཏུ་བསྟེན་ཞིང་དབུ་ཕར་སོགས་ཀྱི་གཞུང་ལ་
གསན་བསམ་མཛད་པ་ལས། ཐོག་མ་འཇམ་དབྱངས་ཆོས་རྗེ་བཀྲ་ཤིས་དཔལ་
ལྡན་གྱི་དྲུང་ནས། རྩ་འཇུག་སོགས་གཞུང་ལུགས་བཅུ་བཞི་ཙམ་གྱི་བཤད་ཁྲིད་
གསན་ཞིང་། ཆོས་ རྗེ་ ཡོན་རྒྱམ་ པ་ ལས་ ཀྱང་། ཕར་ཚད། རྩ་ འཇུག རྣམ་
ངེས། རིགས་ཐིགས། མངོན་པ་མཛོད་རྣམས་ལ་ལེགས་པར་སྦྱང་། དེ་རྗེས་རོང་
སྟོན་ཆེན་པོ་ཤཱཀྱ་རྒྱལ་མཚན་གྱི་དྲུང་འབུམ་ཊིཀ་དང་། མེ་ཏོག་ཕྲེང་རྒྱུད་ཀྱི་
ཊིཀྐའི་སྟོད་དང་། མི་གཡོ་བ་དཀར་པོའི་རྗེས་གནང་སོགས་གསན་ཞིང་། གསང་
ཕུར་དཀའ་ཆེན་བཞི་སོགས་གཞུང་ཉེར་གཉིས་ཙམ་གྱི་མཁས་མང་རྒྱ་མཚོའི་
དབུས་སུ་གྲྭ་སྐོར་བྱས་པས། མདོ་སྔགས་རིག་གནས་དང་བཅས་པ་ལ་གཞན་དྲིང་
མི་འཇོག་པའི་ཆེན་པོ་ཀུན་གྱི་སྤོབས་པ་བསྙིལ་ཤིང་དབུས་གཙང་གི་སྟོན་གྲགས་
ཡོངས་ཀྱིས་ངོ་མཚར་བའི་བསྔགས་བརྗོད་ཀྱི་མེ་ཏོག་ལན་བརྒྱ་གཏོར། དེ་དག་
གི་རིང་རོང་སྟོན་ཆེན་པོས་གྲྭ་སྐོར་གྱི་སྟོན་མཐོང་དགྱེས་བཞིན་དུ་གནང་བ་དང།
བསྟན་པའི་ཁུར་བསྐུར། ཤིན་ཏུ་དགྱེས་པར་མཛད་དོ། །དེ་རྗེས་གཙང་དུ་ཕེབས་
བྱང་གླིང་གི་འཆད་ཉན་བྱས། དེའི་རིང་ལའང་ཆོས་རྗེ་བྱང་སེམས་ཆེན་པོའི་དྲུང་
དུ། ས་སྡེ་ལྔའི་ལུང་། བསླབ་བཏུས་སྒྲོན་གསལ། ཉེར་མཁོའི་རྒྱུད་མང་པོའི་ལུང་།
དུས་འཁོར་རྩ་འགྲེལ། སྦྱོར་དྲུག ལམ་འབྲས། བདེ་མཆོག་གི་ཁྲིད། ཉམས་ལེན་
གྱི་གནད་དང༌། ཞལ་ཤེས་ཁྱད་པར་རྣམས་ཀྱང་མཚན་མོའི་ཆ་ལའང་ གཉིད་
བཅག་ནས་ཞུས། ཞ་ལུར་གྲུབ་པའི་དབང་ཕྱུག་རིན་ཆེན་བསོད་ནམས་འཕེལ་
ལས། དུས་འཁོར་ གྱི་བཤད་ པ་ སོགས་ཆོས་སྐོར་མང་དུ་གསན། ཤབ་དཔལ་
-16-



སྟག་ཚང་ལོ་ཙཱ་བའི་རྣམ་ཐར་མདོར་བསྡུས་དད་པའི་ས་བོན།
སྡིངས་སུ། སེམས་དཔའ་ཆེན་པོ་སྐད་གཉིས་པ་ཐུགས་རྗེ་དཔལ་བཟང་པོའི་དྲུང་
ནས་ཀ་ལཱ་པ་སོགས་སྒྲ་ཡི་བཤད་པ་གསན། དེ་ཡི་ཕྱི་ལོ་ཆོས་འཁོར་དུ་ཆོས་རྗེ་ལོ་
ཙཱ་བའི་མདུན། སྙན་ངག་དང་སྡེབ་སྦྱོར་མངོན་བརྗོད་སོགས་ཐུན་མོང་གི་རིག་
གནས་ཀུན་ལ་སྦྱངས་པ་མཐར་ཕྱིན་པར་མཛད་། ཤབ་སྨད་བཀྲ་ཤིས་གླིང་དུ།
འཁོན་གྱི་གདུང་བརྒྱུད་རིན་པོ་ཆེ། བདག་པོ་གྲགས་པ་བློ་གྲོས་པའི་དྲུང་དུ་ཆོས་
སྐྱོང་ཆེ་ཆུང་གི་རྗེས་གནང་དང་། ལས་ཚོགས་ཀྱི་ལུང་དང་བཅས་པ། ཤིན་ཏུ་རྒྱས་
པ་ཚང་ལ་རྫོགས་པ་ཐོབ། རྒྱལ་རྩེར་བོ་དོང་ཆོས་རྗེ་ཕྱོགས་ལས་རྣམ་རྒྱལ་བར་
མཇལ། གཟིམ་ཁང་དུ་དེ་ཉིད་འདུས་པའི་དོན་བསྡུས་ནས་ཐུགས་ལས་དང་།
ཁྲོམས་ཆོས་སུ་སྤྱོད་འཇུག་གསུངས། གཞན་ཡང་དམ་པ་དེའི་མདུན། དུས་འཁོར་
དང་ཀྱེ་རྡོར་སོགས་དཀྱིལ་འཁོར་དགུ་བཅུ་ལྷག་ཙམ་གྱི་དབང་བསྐུར་བའི་ཆོ་ག་
རྒྱུད་རང་རང་གི་ཐོབ་ཐང་གང་ཡིན་ཆད་ལྷག་ནོར་གསུམ་དང་བྲལ་བར་ལེགས་
པར་ཐོབ། རྗེ་བྱང་སེམས་པའི་དྲུང་ནས་དཔལ་ལྡན་ས་སྐྱའི་ཕ་ཆོས་གསུང་ངག་
རིན་པོ་ཆེ་ལམ་འབྲས་བུ་དང་བཅས་པའི་གདམས་ངག་དང་། དུས་ཀྱི་འཁོར་ལོ་
ལ་སོགས་པའི་ཆོས་མང་པོ་གསན། གཞན་ཡང་ བྱམས་ཆེན་རབ་འབྱམས་པ་
སངས་རྒྱས་འཕེལ་བའི་ཞལ་སློབ། འཇམ་དབྱངས་ཀུན་དགའ་ཆོས་བཟང་དང་།
ཞྭ་ལུ་བ་རིན་ཆེན་བསོད་ནམས་མཆོག་གྲུབ། ལོ་ཆེན་ཐུགས་ རྗེ་དཔལ་བཟང་
སོགས་ཚེ་འདིར་མཁས་གྲུབ་ཀྱི་ཡོངས་འཛིན་ཉེར་བདུན་ཙམ་ལེགས་པར་བསྟེན་
ནས་ཐུན་མོང་གི་རིག་གནས་བཟོ་དང་གསོ་བ་རིག་པ་ནས་གསང་སྔགས་བླ་མེད་
ཀྱི་བར་གྱི་མདོ་སྔགས་རིག་གནས་རྒྱ་མཚོའི་མངའ་བདག་གཅིག་པུ་རུ་གྱུར་ཞིང་།
ནང་དུ་ཐོས་དོན་ཉམས་སུ་བཞེས་པའི་ཏིང་ངེ་འཛིན་ལ་ཉམས་ལེན་གཙོ་
-17-



སྟག་ཚང་ལོ་ཙཱ་བའི་རྣམ་ཐར་མདོར་བསྡུས་དད་པའི་ས་བོན།
བོ་མཛད་པའི་ཉམས་རྟོགས་གྲུབ་པའི་ཡོན་ཏན་ཀྱང་ཕུལ་དུ་བྱུང་བར་བརྙེས།
གཞན་ལ་འཆད་པ་ཡང་རྒྱལ་བའི་བཀའ་འགྱུར་རིན་པོ་ཆེ་ཚར་གཅིག་
དང༌༑ བསྟན་བཅོས་ནི་རང་གི་རྣམ་བཤད་བྱས་པ་རྣམས་ཚར་རེ་མ་བཤད་པ་
མེད་ཅིང་། ཁྱེད་པར་དཀའ་ཆེན་བཞི་དང་མཛོད་རྩ་འཇུག་བྱམས་ཆོས་སོགས་
ཚར་འགའ་རེ་དང་། ཡང་དགོས་འདུལ་བ་དང་། སྒྲ་དང་དུས་འཁོར་ནི་ཤིན་ཏུ་
མང་པོ་དང་། གཞན་ཡང་འོད་ལྡན་རྩ་འགྲེལ། མངོན་པ་ཕྲན་མང་པོ་ཚད་མ་སྡེ་
བདུན༑ ཇོ་བོ་ཆེན་པོའི་ཆོས་ཆུང་བརྒྱ་རྩ། གསུང་ངག་རིན་པོ་ཆེ་ལམ་འབྲས་
སོགས་ཐུན་མོང་དང་ཐུན་མོང་མ་ཡིན་པའི་གཞུང་ལུགས་རབ་འབྱམས་ཀྱི་ཚོགས་
དཔག་ཏུ་མེད་པ་གཞན་ལ་འདོམས་པར་མཛད་ཅིང་། །
སྤྱི་སྒོས་ཀྱི་བསྟན་པ་རིན་པོ་ཆེ་གསལ་བར་མཛད་པའི་བསྟན་བཅོས་
མཛད་པའང་ཀུན་ཤེས་བཞི་སོགས་རང་དབང་དུ་བརྩམས་པ་དང་། གསོལ་
འདེབས་དང་། རྣམ་ཐར། བསྟོད་ཚོགས་དང་རྟོགས་བརྗོད། སྡེབ་སྦྱོར་ གྱི་ སྐོར་
ཆོས་ཚན་བརྒྱ་རྩ་ཙམ་དང་། བསྟན་པའི་རྩ་བ་ལེགས་གསུང་འདུལ་བའི་སྐོར་ལ།
མདོ་རྩའི་ཊིཀ་ཆེན་དང་། རྩིས་ཚིགས་བཅད་མ་སོགས། བསྟན་པའི་གཞུང་ཤིང་
སྒྲ་དང་ཚད་མ་ལ། ཀ་ལཱ་པའི་ཊིཀ་ཆེན། ཙཎཱཔའི་ཊིཀ་ཆུང་སོགས་སྒྲ་དང་། རྣམ་
འགྲེལ་ཊཱིཀ་ཆེན་དང་། རིག་གཏེར་ཊིཀྐ་སོགས་ཚད་མའི་སྐོར་དང་། བསྟན་པའི་
སྙིང་པོ་མདོ་སྡེ་དང་མངོན་པ་ལས། མདོ་སྡེའི་ཕར་ཕྱིན་ཊཱིཀྐ་སོགས་དང་། མངོན་
པ་ལ་ཐ་སྙད་པའི་མངོན་པ་ལ། མཛོད་ཀྱི་ཊིཀ་ཆེན། ཀུན་བཏུས་ཊིཀྐ་སོགས།
དོན་དམ་པའི་མངོན་པ་ལ། རྩ་འཇུག་བཞི་གསུམ། མདོ་ཀུན་ལས་བཏུས་པ།
རྟོག་གེ་འབར་བ་སོགས་ཀྱི་རྣམ་བཤད་དང་། མདོ་སྔགས་སྤྱིའི་ཉམས་ལེན་སྡོམ་
-18-



སྟག་ཚང་ལོ་ཙཱ་བའི་རྣམ་ཐར་མདོར་བསྡུས་དད་པའི་ས་བོན།
པ་གསུམ་པོའི་རྣམ་གཞག་སོགས་དང་། བསྟན་པའི་གཙོ་བོ་རྡོ་རྗེ་ཐེག་པ་ལ། བྱ་
རྒྱུད༑ སྤྱོད་རྒྱུད། རྣལ་འབྱོར་རྒྱུད་དང་། བསྟན་པའི་ཡང་རྩེ་རྣལ་འབྱོར་བླ་མེད་
ལ་ཕ་རྒྱུད་མ་རྒྱུད། གཉིས་མེད་སོགས་ཀྱི་སྐོར་ལ་ཊཱིཀྐ་དང་མངོན་དཀྱིལ་མང་པོ་
ཞིག་དང་། བསྟན་པའི་མཐར་ཐུག་དུས་ཀྱི་འཁོར་ལོའི་སྐོར་ལ་སྤྱི་དོན་ཆེན་མོ་
བསྟན་པའི་རྒྱ་མཚོ་དང་རོལ་མཚོ་བདུན་སོགས་རྗེ་རང་གི་དངོས་སློབ་འཇམ་
དབྱངས་ཆོས་ཀྱི་དཔལ་འབྱོར་གྱིས་ཕྱོགས་གཅིག་ཏུ་སྡེབས་པ་པོད་ཆེན་བཅུ་
གསུམ་ཙམ་ཡོད་པར་གསུངས། ཁྱད་པར་སྐད་གཉིས་སྨྲ་བའི་ལོ་ཙཱ་བ་ཆེན་པོར་
གྱུར་པས། སྡེབ་སྦྱོར་རིན་འབྱུང་སོགས་གསར་དུ་སྒྱུར་བ་དང་། ཞལ་ལུང་གྲོལ་
ཐིག སྒྲུབ་ཐབས་ཀུན་བཟང་གི་རྣམ་བཤད་སོགས་དང་། གསང་འདུས་དཀྱིལ་
ཆོག་ལོ་ཆེན་དང་སྨྲ་ཏིའི་འགྱུར་ལ་འགྱུར་བཅོས་དང་། བརྒྱད་སྟོང་པ་ལནྡྲའི་
གསེར་བྲིས་རྗེ་རང་གིས་མཛད་པ་ལ། བོད་སྐད་དངུལ་གྱི་བྲིས་པའི་བརྡ་ཁྱད་
འཕགས་ཅན་སོགས་སྐད་གཉིས་ཀྱི་བྱ་བ་ཡང་མང་པོ་མཛད།
བསྟན་པའི་གཞི་མ་དགེ་འདུན་གྱི་སྡེ་བཙུགས་པ་ཡང་འཁོན་གྱི་གདུང་
བརྒྱུད་བདག་པོ་ནམ་མཁའ་ལེགས་ཀྱིས་བསྐུལ་བ་ལྟར་རྩེ་གདོང་རིན་ཆེན་སྒང་
གི་དགོན་པ་ཕྱག་བཏབ་ཤིང་གུར་བརྟག་སཾ་བྷུ་ཊི་སོགས་ཀྱི་འཆད་ཉན་ལེགས་
པར་ཚུགས། གསེར་གླིང་གི་དགོན་པ་བཏབ་ལོ་དེར་དགེ་འདུན་བརྒྱད་ཅུ་སྐོར་གྱི་
འདུ་ཚོགས་དང་བསླབ་ཁྲིམས་དགེ་འདུན་གྱི་བཅའ་སྒྲིག་སོགས་ལེགས་པར་
ཚུགས༑ ཡར་འབྲོག་ཁྲི་དཔོན་རྒྱལ་བུ་ལྷུན་གྲུབ་ཀྱིས་གསོལ་བ་བཏབ་པར་བརྟེ།
ཤིང་ལུག་ལོར་ཐར་གླིང་ཆོས་སྡེ་ཆེན་པོའི་འགྲམ་བཏིང་ལོ་གཉིས་ཙམ་གྱི་གྲུབ་
དགེ་འདུན་ཉིས་བརྒྱ་སྐོར་གྱི་འདུ་ཚོགས་ཚུགས་འཆད་ཉན་གྱི་རྒྱུན་བཙུགས།
-19-



སྟག་ཚང་ལོ་ཙཱ་བའི་རྣམ་ཐར་མདོར་བསྡུས་དད་པའི་ས་བོན།
ཆོས་འཁོར་གྱི་གདན་ས་ཡུན་རིང་མཛད་པས་ཆོས་འཁོར་པ་ཞེས་གྲགས་པ་བྱུང་།
གཞན་ཡང་ས་སྐྱ་པ་ཆེན་པོ་ནམ་མཁའ་བཀྲ་ཤིས་རྒྱལ་མཚན་གྱིས་བླ་མར་བསྟེན་
ནས༑ ཆོས་གྲྭ་ཆེན་པོ་དཔལ་ལྡན་ས་སྐྱ་སོགས་ལའང་ཆོས་ཀྱི་འཁོར་ལོ་བསམ་
གྱིས་མི་ཁྱབ་པར་བསྐོར། གཞན་ཡང་ཐུགས་སྲས་རྣམས་ཀྱི་ཐུ་བོ་བྲག་ནག་
མཁས་གྲུབ་ནམ་མཁའ་རྒྱལ་མཚན་ལ་བཀའ་བསྒོས་ནས་ བྲག་ནག་ཏུ་དུས་
འཁོར་དང་གསང་འདུས་སོགས་རྒྱུད་འབྲེལ་གྱི་བཤད་ཐབས་གཏིང་ཚུགས་པར་
མཛད་༑ །
མདོར་ན་སྐུ་ཚེ་ཧྲིལ་པོར་འཆད་རྩོད་རྩོམ་གསུམ་གྱི་ཕྲིན་ལས་རྒྱ་ཆེར་
སྤེལ་ནས། ཕན་བདེ་མ་ལུས་པ་འབྱུང་བའི་གནས་གཅིག་པུར་གྱུར་པ་རྒྱལ་བསྟན་
རིན་པོ་ཆེ་ལ་ཐུགས་གཟུ་བོར་གནས་ནས་བྱི་དོར་རྣམ་དག་མཛད་ཅིང་། ཐུགས་
སྲས་ཞལ་སློབ་ཀྱི་ཚོགས་དཔག་མེད་ཅིག་བཞུགས་པ་ལས། དཔལ་ས་སྐྱའི་
བདག་ཆེན་ནམ་མཁའ་བཀྲ་ཤིས་རྒྱལ་མཚན་དང་། ཞྭ་ལུ་ལོ་ཆེན་ཆོས་སྐྱོང་
བཟང་པོ། བྲག་ནག་མཁས་གྲུབ་ནམ་མཁའ་རྒྱལ་མཚན། སེ་ར་བ་བློ་གྲོས་སེང་
གེ རྟ་ནག་པ་ནོར་བཟང་རྒྱ་མཚོ། རྗེ་རང་གི་གདན་ས་པ་འཇམ་དབྱངས་ཆོས་ཀྱི་
དཔལ་འབྱོར། རྡོ་རྗེ་གདན་པ་ཀུན་དགའ་རྣམ་རྒྱལ་སོགས་གདུལ་བྱ་མང་པོ་སྨིན་
གྲོལ་ལ་བཀོད་ཅིང་། མཐར་དགུང་གྲངས་དོན་གསུམ་པ་སྟེ་མེ་བྱ་ཕྱི་ལོ་༡༤༧༧
ལོའི་ཟླ་བཅུ་བའི་ཚེས་ཉི་ཤུའི་སྔ་དྲོར་ཞི་བར་གཤེགས་སོ།། །།
ཞེས་དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་
ཐུབ་བསྟན་ཉི་མས།
-20-



དཀར་ཆག
དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།.…..….…. (1)
ཟབ་ལམ་རྡོ་རྗེའི་རྣལ་འབྱོར་གྱི་གསོལ་འདེབས་བྱིན་རླབས་
རོལ་མཚོ།….
……………………………(278)
དུས་འཁོར་རྫོགས་རིམ་གྱི་སྔོན་འགྲོ་དད་པའི་རོལ་མཚོ། …………(297)
ཐོག་མར་དགེ་བའི་ཁྲིད་ཡིག་སོར་བསམ་དབུ་མའི་རོལ་མཚོ།.……. (310)
བར་དུ་དགེ་བའི་ཁྲིད་ཡིག་སྲོག་འཛིན་ཐིག་ལེའི་རོལ་མཚོ།.………. (338)
ཐ་མར་དགེ་བའི་ཁྲིད་ཡིག་དྲན་ཏིང་བདེ་ཆེན་རོལ་མཚོ། ……………. (353)
སྦྱོར་དྲུག་གི་ངོ་སྤྲོད་ཡིད་ཀྱི་རོལ་མཚོ།.…………………………… (369)
ཟབ་ལམ་རྡོ་རྗེ་རྣལ་འབྱོར་གྱི་གེགས་སེལ་རྣམ་གྲོལ་རོལ་མཚོ། ་ ་ ་ ་ ་(449)



༄༅། །དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད་
བཞུགས། །
དཔལ་དུས་ཀྱི་འཁོར་ལོའི་རིམ་པ་དང་པོའི་ལམ་གྱི་རྣམ་པར་བཞག་པ་
བསྐྱེད་ རིམ་ སྣང་ བའི་ ཉིན་ བྱེད་ཅེས་བྱ་བ། དཔལ་ ལྡན་ བླ་ མ་ དམ་ པ་
རྣམས་དང་དཔལ་དུས་ཀྱི་འཁོར་ལོ་འཇམ་པའི་དབྱངས་དང་བཅས་པ་རྣམས་ལ་
རྣམ་པ་ཀུན་ཏུ་གུས་པ་ཆེན་པོས་ ཕྱག་ འཚལ་ཞིང་སྐྱབས་སུ་མཆིའོ། །
རབ་དཀར་དགེ་ལེགས་དཔག་ཡས་ལས་བསྒྲུབས་པའི། །རྨད་བྱུང་ཡོན་ཏན་བྱེ་
བའི་ཆ་ ཙམ་ཞིག །དྲན་པར་བྱས་ནའང་རྒྱལ་བ་སྲས་བཅས་ཀུན། །ཡུན་རིང་
མཆོད་པའི་བསོད་ནམས་ཕུང་པོ་ཡིས། །བརྒྱ་ཕྲག་བྱེ་བའི་ཆར་ཡང་མི་ཕོད་
པའི་༑ ༑དགེ་ལེགས་སྩོལ་མཛད་ཕུན་ཚོགས་ཀུན་གྱི་གཞི། །གང་གི་དྲིན་
གྱིས་ཐུབ་ པའི་ ལམ་ གྱི་ གནད། །སྟོན་མཛད་ རྗེ་ བཙུན་ བླ་ མ་རྣམས་
ལ་འདུད། །དཔག་ཡས་རྣམ་གསུམ་ཚོགས་ཀྱི་ཆུ་ཀླུང་ཡན་ལག་བརྒྱད་ལྡན་མ་
ལུས་བསྡུས། །མཁའ་ཟུང་དུས་ཟླ་མིག་སྲོག་རྙོག་པ་ཕྲ་རབ་གཟུགས་དང་ལྷན་
ཅིག་དེངས། །འགྱུར་མེད་བདེ་ཆེན་དབང་གི་རྒྱལ་པོ་ཕུན་ཚོགས་འདོད་དགུའི་
བང་མཛོད་གཏེར། །རྣམ་ཀུན་མཆོག་ལྡན་སྟོང་གཟུགས་མདངས་གསལ་དང་



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
པོའི་སངས་རྒྱས་རྣམ་པར་རྒྱལ། །རྙོག་མེད་དང་བའི་ཡིད་མཚོར་གང་གི་
སྐུ་
༑ ༑ཅུང་ཟད་ཤར་བའི་མོད་ལའང་རྨོངས་པའི་མུན། །དྲུངས་འབྱིན་གསུང་རབ་
གནད་ལ་ངེས་སྟེར་བ། །ལྷ་མཆོག་འཇམ་པའི་དབྱངས་ལ་སྙིང་ནས་འདུད། །དྲི་
མེད་ལྷ་ཡི་ལམ་ལ་འཇའ་ཚོན་ལྟར། །རྣམ་རོལ་སྐུ་ཡིས་གསང་བའི་
མཛོད་ཀུན་འཛིན། །གསང་བདག་མགོན་ལ་གུས་འདུད་བདུད་རྣམས་ཀྱང་། །རྡོ་
རྗེ་སེམས་དཔའི་ཞབས་དྲན་བག་ཡོད་གྱིས། །མ་ལུས་རྒྱལ་བའི་ཐུགས་རྗེ་ཆེན་པོ་
ནི༑ ༑བྱང་ཕྱོགས་ས་སྐྱོང་རིགས་ལྡན་སྐུར་ཤར་ཏེ། །འགྲེལ་མཛད་པདྨ་དཀར་
པོའི་ཞབས་རྡུལ་ལ། །ཕྱག་འཚལ་སླར་ཡང་བདག་བློ་རྒྱས་པར་མཛོད། ཁྱབ་
བདག་ མཆོག་ དང༌ དེ་ གསུང་ དམ་ ཆོས་ དང་། །དེ་ འཛིན་ བགྱིད་ པའི་ སྐལ་
བཟང་དེ་དག་གིས། །ཞབས་འབྲིང་ཉིད་དུ་རང་གིས་བྲོ་བོར་བའི། །བསྟན་
བསྲུང་སྤྱི་དང་མཐུ་ལྡན་རྣལ་འབྱོར་མ། །སོ་བདུན་སྡེ་དྲུག་བསྲུངས་མར་བཅས་
རྣམས་ལའང་། །གུས་པས་ཕྱག་བགྱིད་དང་པོའི་སངས་རྒྱས་ཀྱི། །རིམ་པ་དང་
པོའི་ ལམ་ ལ་ འཁྲུལ་བའི་ཚོགས། །ཀུན་ནས་བསལ་ཏེ་ རྒྱུད་འགྲེལ་དགོངས་
པའི་དོན། །ཇི་བཞིན་འབྱེད་པའི་འབད་པ་འབྲས་མཆིས་ཤིང་། །ཕྱི་ནང་
ཉེར་འཚེའི་དགྲ་ལས་རྣམ་རྒྱལ་ནས། །ཡིད་ལ་བསམ་པ་ཆོས་ལྡན་འགྲུབ་
བཞིན་དུ། །སྤྱི་དགོས་ཐུབ་བསྟན་ཆེས་ཆེར་རྒྱས་པར་མཛོད། །དཔལ་ལྡན་མདོ་
རྒྱུད་ལམ་གྱི་པད་ཚལ་སྙིང་པོའི་གེ་སར་བཞད་པའི་དཔལ། །ལོག་བཤད་འབྱུང་
པོའི་སྨྲ་བ་ཉམས་བྱེད་ལེགས་བཤད་གཟི་འོད་སྟོང་འབར་བ། །གསུང་རབ་གླིང་
བཞིའི་མུན་པ་ཀུན་སེལ་སྔོན་མེད་ཉི་མ་དེང་འདིར་འཆར། །སྐལ་བཟང་རྒྱལ་
བའི་ལམ་ལ་འཇུག་འདོད་ཕྱོགས་ལྷུང་དོར་ལ་སྤྲོ་བར་གྱིས།



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
དེ་ཡང་བདག་ཅག་རྣམས་ཀྱི་སྟོན་པ་ཡང་དག་པར་རྫོགས་ པའི་སངས་རྒྱས་
བཅོམ་ལྡན་འདས་སྙན་པའི་བ་དན་དཀར་པོ་ས་གསུམ་ན་གཡོ་བ་དེ་ཉིད་ཀྱིས།
མཐའ་ཡས་པའི་སེམས་ཅན་སྲིད་པ་དང་ཞི་བའི་གཡང་དུ་ལྷུང་སྟེ་སྡུག་བསྔལ་
གསུམ་ གྱི་མུན་པས་ལྷག་པར་བསྒྲིབས་པ་མཐའ་དག་སྡུག་བསྔལ་དང་བྲལ་
བར་འདོད་པའི་ཐུགས་རྗེ་ཆེན་པོའི་རླུང་ཤུགས་ཀྱིས་ལེགས་པར་བསྐྱོད་ཅིང་། དེ་
རྣམས་སྡུག་བསྔལ་མཐའ་དག་དང་བྲལ་བ་དེ་ཡང་རང་ཉིད་ཀྱིས་མཛད་པར་
བཞེད་པའི་ལྷག་བསམ་ལས་གྲུབ་པའི་བྱང་ཆུབ་ཀྱི་སེམས་ཀྱི་ཤིང་རྟས་དྲངས་
པའི་ཚོགས་གཉིས་ཀྱི་ཉིན་བྱེད་དགེ་ལེགས་ཀྱི་དཀྱིལ་འཁོར་མཐའ་དག་ཡོངས་
སུ་རྫོགས་ཤིང་། ཕྲིན་ལས་ཀྱི་ཚ་ཟེར་བྱེ་བ་འབུམ་ཕྲག་སྐལ་བཟང་གི་ཡུལ་ལ་
གཅིག་ཅར་དུ་འབབ་པའི་གཟུགས་ཀྱི་སྐུ་རྨད་དུ་བྱུང་བས། ཐེག་པ་གསུམ་ལ་
ལྟོས་པའི་རིགས་ཅན་མཐའ་དག་རང་རང་གི་བག་ལ་ཉལ་དང་མཐུན་པའི་ཆོས་
ཀྱི་བདུད་རྩིས་ཚིམ་པར་མཛད་པའི་ལམ་ཟབ་མོ། བློ་གྲོས་དམན་པ་རྣམས་ཀྱིས་
རྗེས་སུ་ཡི་རང་བ་ཡང་བྱ་བར་དཀའ་བ་ཇི་སྙེད་ཅིག་བཀའ་སྩལ་བ་རྣམས་ཀྱི་ནང་
ནས་རྒྱལ་ མཚན་གྱི་ཏོག་ལྟར་ཟླ་མེད་པར་གྱུར་ པ་ནི། དཔལ་དུས་ཀྱི་འཁོར་
ལོ་ཡིན་ལ། དེའི་ལམ་གྱི་རྣམ་པར་བཞག་པ་ཐུན་མོང་དང་ཐུན་མོང་མ་ཡིན་པ་
མཐའ་ཡས་པ་ཞིག་ཡོད་ཀྱང་བདེན་གཉིས་ལ་ལྟོས་ནས་བསྐྱེད་རིམ་དང་རྫོགས་
རིམ་གཉིས་ཀྱི་ཡན་ལག་ཏུ་འདུས་པ་ལས། རེ་ཤིག་བསྐྱེད་རིམ་ཡན་ལག་དང་
བཅས་པའི་རྣམ་པར་བཞག་པ་བཤད་པར་བྱའོ། །
དེ་ལ་ཡང་སྐྱེས་བུ་མཆོག་དམན་གྱི་ལམ་གྱི་རིམ་པ་ལ་རྨོངས་པ་བྱིས་
པའི་བློ་ཅན་འགའ་ཞིག རྒྱུད་འདི་ཉིད་གསུང་རབ་སྤྱི་དང་ཁྱད་པར་རྒྱུད་སྡེ་ཀུན་
-3-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
གྱི་ཡང་མཆོག་ཡིན་པ་ལྟར། འདིའི་ལམ་ཡང་སྐྱེས་བུ་མཆོག་དབང་པོ་ཤིན་ཏུ་རྣོན་
པོས་བསླབ་ པར་ བྱ་ བ་ ཡིན་ པས་ འདི་ ལ་ སློབ་ པའི་ གང་ ཟག་ དེས་ནི། གང་
ཟག་ དམན་ པ་ རྣམས་ ཀྱིས་ བསླབ་ པར་ བྱ་ བ་ དགེ་ བ་ བཅུ་ ལ་ སོགས་ པའི་
ལས་འབྲས་ཀྱི་བླང་དོར་དང་། སྦྱིན་པ་དང་ཚུལ་ཁྲིམས་དང་། བྱམས་པ་དང་སྙིང་
རྗེ་དང་བྱང་ཆུབ་ཀྱི་སེམས་དང་ཕར་ཕྱིན་དྲུག་ལ་བསླབ་མི་དགོས་ཤིང༌། དེར་མ་
ཟད་བླ་མེད་ཀྱི་རྒྱུད་སྡེ་རྣམས་ལས་བཤད་པའི་བསྐྱེད་པའི་རིམ་པ་ལ་ཡང་བསླབ་
མི་དགོས་ཀྱི༑ ཟབ་ལམ་དུ་སོགས་ཀྱི་རྣལ་འབྱོར་རྐྱང་པ་བསྒོམས་པས་ཉི་མ་
གཅིག་ལ་སོགས་པས་ཆོས་སྐུ་མངོན་སུམ་དུ་མཐོང་བར་འགྱུར་རོ་ཞེས་དང་། དེ་
ལས་བློ་གྲོས་ཅུང་ཟད་མཐོ་བར་བྱས་པ་དག ལམ་ཐུན་མོང་བ་སྔོན་དུ་མ་སོང་
ན་འདི་ལྟ་བུའི་རྒྱུད་ཐོས་པ་དང་ལམ་ཉན་པ་སོགས་ཀྱི་སྐལ་བ་འབྱུང་མི་སྲིད་
པས་འདི་ལ་སློབ་པ་དང་ཐོས་པའི་སྐལ་བ་ཅིག་བྱུང་ཕྱིན་ཆད་ལམ་གཞན་རྣམས་
ཚེ་སྔ་མ་རྣམས་སུ་བསྒྲུབས་ཟིན་ཅིག་ཡིན་ངེས་པའི་ཕྱིར། ཚེ་འདིར་དགེ་སྡིག་
གི་བླང་དོར་མི་དགོས་པར་རྫོགས་རིམ་རྐྱང་པ་བསྒོམས་པས་ཆོག་གོ་ཞེས་ཟེར་
རོ༑ ༑དེས་ན་དེ་ལྟ་བུ་ལ་སོགས་པའི་ལོག་པར་རྟོག་པ་བསལ་བའི་ཕྱིར་དུ་འདི་
ལྟར་བཤད་པར་བྱ་སྟེ། ལམ་སྤྱིའི་རྣམ་པར་བཞག་པ་དང་། ཁྱད་པར་རྡོ་རྗེ་ཐེག་
པའི་ལམ་གྱི་རྣམ་གཞག་གོ །
དང་པོ་ལ་ཡང་འཇིག་རྟེན་དང་འཇིག་རྟེན་ལས་འདས་པའི་སྐྱེས་བུ་
གསུམ་གྱི་བླང་བྱ་དང་དོར་བྱའི་ལམ་རྣམས་ཀྱི་སོ་སོའི་མཚན་ཉིད་དང༌། རྒྱུ་
ཚོགས་དང་། དབྱེ་བ་དང་། བྱེད་ལས་དང་། འབྲས་བུ་སོགས་ཀྱི་སྒོ་ནས་རྒྱས་
པར་ཤེས་དགོས་མོད་ཀྱི། འདིར་ནི་གཏན་ལ་དབབ་བྱའི་གཙོ་བོ་འཆད་པའི་



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
གེགས་སུ་འགྱུར་དུ་དོགས་པའི་འཇིགས་པས་སྙིང་པོ་མདོར་བསྡུས་ཙམ་རེ་བརྗོད་
པར་བྱའོ། ། །
དེ་ལ་གཉིས། ཟག་བཅས་འཁོར་བའི་ལམ་དང་། ཟག་མེད་མྱང་འདས་
ཀྱི་ལམ་མོ། །
དང་པོ་ལ་སྤང་བྱ་ངན་སོང་གི་ལམ་དང་། བླང་ བྱ་མཐོ་རིས་ཀྱི་ལམ་
མོ་༑ ༑དང་པོ་ནི། །
རྟེན་གྱི་གང་ཟག་གྲུབ་མཐས་བློ་ཁ་མ་བསྒྱུར་བའི་འཇིག་རྟེན་ཐ་མལ་པ་
རྣམས་དང་། བསྒྱུར་བའི་འཇིག་རྟེན་རྒྱང་འཕེན་ལྟ་བུ་འཇིག་རྟེན་ཕྱི་མ་ཕན་ཆད་
ཀྱི་གོང་མའི་ཁྱད་པར་ཅུང་ཟད་ཀྱང་དོན་དུ་མི་གཉེར་བར་རྒྱབ་ཀྱིས་ ཕྱོགས་
ནས་འཇིག་རྟེན་འདིའི་ཕུན་ཚོགས་དང་བདེ་བ་འབའ་ཞིག་ལ་ལྷག་པར་ཆགས་
པས་ངོ་ཚ་དང་ཁྲེལ་ཡོད་སོགས་ཀྱི་དགེ་བའི་བསམ་པ་སྤངས་ནས་རང་གི་ཕ་
གསོད་ཅིང་བུ་མོ་ལ་ལོག་པར་སྤྱོད་པ་སོགས་ཀྱི་བྱ་བ་མ་ཡིན་པ་འབའ་ཞིག་བྱེད་
པ་རྣམས་ནི། ལམ་འདིའི་རྟེན་གྱི་གང་ཟག་གི་གཙོ་བོ་ཡིན་ལ། ཡ་མཐའི་ས་
མཚམས་ནི་བྱེ་བྲག་སྨྲ་བ་ལྟར་ན་རྒྱུན་ཞུགས་དབང་བརྟུལ་མན་ཆད་དང་། མདོ་
སྡེ་པ་ཡན་ཆད་ལྟར་ན་འཕགས་ལམ་མ་ཐོབ་ཀྱི་བར་དུ་ཡོད་དོ། །ལམ་གྱི་རང་
བཞིན་ནི། རྩ་བའི་རྒྱུ་ལས་འབྲས་ལ་རྨོངས་པའི་མ་རིག་པས་བསྐྱེད་ཅིང་། དངོས་
ཀྱི་ཀུན་སློང་དུག་གསུམ་གང་རུང་གིས་བསྐྱེད་པ། རྣམ་སྨིན་ངན་སོང་གི་ཕུང་པོ་
སྒྲུབ་པར་བྱེད་པ། ངོ་བོ་ཡིད་ཤེས་འཁོར་གྱི་སེམས་བྱུང་ལ་ལུས་ངག་གི་རིག་
བྱེད་དང་རིག་བྱེད་མ་ཡིན་པའི་འཁོར་དང་བཅས་པས་བསྡུས་པ་སྟེ། གཙོ་བོའི་
རིགས་བསྡུ་ན་མི་དགེ་བ་བཅུའོ། །འདི་དག་ནི་སྤང་བྱའི་ལམ་གྱི་གཙོ་བོ་ཡིན་པས་



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
རང་བཞན་མདོར་བསྡུས་པ་ཙམ་ཞིག་བཤད་ན།
མི་དགེ་བ་བཅུའི་རྒྱུ་དང་ངོ་བོ་དང་། འབྲས་བུའོ། །དང་པོ་ལ་སྦྱོར་བ་ཀུན་
ནས་སློང་བའི་རྒྱུ་དང་། མཇུག་མཐར་ཕྱིན་པར་བྱེད་པའི་རྒྱུའོ། ། །
དང་པོ་ནི། ཆོས་མངོན་པ་མཛོད་ལས། སྦྱོར་བ་རྩ་བ་གསུམ་ལས་སྐྱེས།།
ཞེས་བཅུ་ཅར་ལ་ཡང་མི་དགེ་བའི་རྩ་བ་དུག་གསུམ་གང་རུང་རེ་རེ་ལས་སྐྱེས་པ་
གསུམ་གསུམ་ཡོད་དོ། །འོ་ན་ཡིད་ཀྱི་གསུམ་པོ་དུག་གསུམ་རེ་རེའི་ངོ་བོ་མ་ཡིན་
ནམ་ཞེ་ན། སྐྱོན་མེད་དེ། དེའི་མཇུག་ཐོགས་ལས་བྱུང་ཕྱིར། བརྣབ་སེམས་
སོགས་རྩ་གསུམ་ལས་སྐྱེས། ཞེས་དུག་གསུམ་གྱི་རྗེས་སུ་སྐྱེས་པ་དེ་གསུམ་ལས་
སྐྱེས་པར་བཤད་དོ། །
གཉིས་པ་ནི། གསོད་དང་གནོད་སེམས་ཚིག་རྩུབ་བོ། །ཞེ་སྡང་གིས་ནི་
མཐར་ཕྱིན་བྱེད། །ལོག་གཡེམ་བརྣབ་སེམས་མ་བྱིན་ལེན། ཆགས་པ་ཡིས་ནི་
རྫོགས་པར་བྱེད། །ལོག་པར་ལྟ་བ་གཏི་མུག་གིས། །ལྷག་མ་གསུམ་གྱིས་རྫོགས་
པར་འདོད། །ཅེས་བཤད་དེ་གོ་སླའོ། །མི་དགེ་བ་དེ་རྣམས་གང་ལས་འབྱུང་བའི་
གཞི་ ཡང་ ཇི་ སྐད་ དུ། གཞི་ ནི་ སེམས་ ཅན་ ལོངས་ སྤྱོད་ དང་། །མིང་ དང་
གཟུགས་དང་མིང་ཡིན་ནོ། །ཞེས་བཤད་མ་ཐག་པའི་སྲོག་གཅོད་སོགས་ཚན་པ་
བཞི་པོའི་གཞི་རིམ་པ་བཞིན་དུ། སེམས་ཅན་དང་ལོངས་སྤྱོད་དང་། མིང་
གཟུགས་ དང། མིང་ ཡིན་ནོ། །ངོ་བོ་ནི། སྲོག་གཅོད་ པ་ནི་བསམས་
བཞིན་དུ། །མ་ནོར་བར་ནི་གཞན་བསད་པའོ། །མ་བྱིན་ལེན་པ་གཞན་གྱི་
ནོར༑ ༑མཐུ་དང་ འཇབ་བུས་བདག་གིར་བྱེད། །བགྲོད་མིན་འགྲོ་པར་འདོད་
པ་ཡིས། །ལོག་པར་གཡེམ་པ་རྣམ་པ་བཞི། །རྫུན་ཚིག་འདུ་ཤེས་གཞན་བསྒྱུར་



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
བའི༑ ༑ཚིག་དོན་མངོན་པར་གོ་བའོ། །ཕྲ་མ་ཕ་རོལ་དབྱེ་བའི་ཕྱིར། །ཉོན་
མོངས་ཅན་གྱི་སེམས་ཀྱི་ཚིག །ཚིག་རྩུབ་པོ་ནི་མི་སྙན་པ། །ཉོན་མོངས་ཅན་ཀུན་
ཀྱལ་པ་ཉིད། །གཞན་ནི་དེ་ལས་གཞན་ཉོན་མོངས། ཁ་བསག་གླུ་དང་ཟློས་གར་
གཞན་༑ ༑བསྟན་བཅོས་ངན་ཞེན་བརྣབ་སེམས་ནི། །ལོག་པས་གཞན་གྱི་ནོར་ལ་
ཆགས༑ ༑གནོད་སེམས་སེམས་ཅན་ལ་སྡང་བ། དགེ་དང་མི་དགེ་མེད་ལྟ་
བ༑ ༑ལོག་པར་ལྟ་བ་ཡིན་འདི་ལ། །གསུམ་མམ་བདུན་ནི་ལས་ཀྱང་ཡིན། །ཞེས་
བཤད་དེ། གཞན་ནི་གོ་སླ་ལ། ལོག་གཡེམ་བཞི་ནི། བགྲོད་བྱ་མ་ཡིན་པ་རང་ལ་
མི་དབང་བའི་བུད་མེད་དང་། ཡན་ལག་མ་ཡིན་པ་ཁ་དང་བཤང་ལམ། ཡུལ་
མ་ཡིན་པ་དཀོན་མཆོག་གི་དྲུང་ལྟ་བུ། དུས་མ་ཡིན་པ་གསོ་སྦྱོང་གི་ཚེ་དང་། སྦྲུམ་
པ་དང་ན་བ་དང་ཉིན་མོའི་དུས་ལྟ་བུའོ། །ངག་འཁྱལ་ལ། བྱེ་སྨྲ་ནི། ཉོན་མོངས་
ཅན་གྱི་ཚིག་མཐའ་དག་དེར་འདོད་ལ། སྡེ་པ་གཞན་དག་ནི། རྫུན་ཕྲ་མ་ཚིག་
རྩུབ་གསུམ་ལས་གཞན་པའི་ཉོན་མོངས་ཅན་གྱི་ཚིག་རྣམས་ངག་འཁྱལ་ཡིན་
པའི་དཔེར་བརྗོད་ཁ་བསག་སོགས་སོ། །
བཅུ་པོའི་ནང་ནས་ཡིད་ཀྱི་གསུམ་ལ་ལུས་ངག་གི་ལས་མེད་པས་ལམ་ཁོ་
ན་ཡིན་ལ། བདུན་ནི་ལས་དང་ལམ་གཉིས་ཀ་ཡིན་ནོ། །དེ་བཞིན་དུ་འདི་དག་
རིག་བྱེད་ཡིན་མིན་གང་གིས་བསྡུས་པ་དང་། རང་རྒྱུད་ཀྱི་དགེ་བ་ལ་གནོད་པ་ཇི་
ལྟར་བྱེད་པ་དང་། ཁམས་དང་འགྲོ་བ་གང་ན་ཡོད་པ་དང་། ངོ་བོ་ལ་ཡང་དྲོགས་
པ་དཔྱད་པ་སོགས་ནི་ཆོས་མངོན་པ་ལས་རྒྱས་པར་ཤེས་དགོས་སོ། །
འབྲས་བུ་ནི། ཐམས་ཅད་བདག་པོ་རྒྱུ་མཐུན་དང་། །རྣམ་སྨིན་འབྲས་
བུ་འབྱིན་པར་བྱེད། །ཅེས་རེ་རེས་ཀྱང་འབྲས་བུ་གསུམ་གསུམ་འབྱིན་པའི་ནང་



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ནས༑ རྣམ་སྨིན་གྱི་འབྲས་བུ་ནི། མི་དགེ་བ་བཅུ་པོ་ཆུང་ངུས་དུད་འགྲོ་དང་འབྲིང་
གིས་ཡི་དྭགས་དང་། ཆེན་པོས་དམྱལ་བར་འཕེན་པའམ། ཡང་ན། གཏི་
མུག་དང་འདོད་ཆགས་དང་ཞེ་སྡང་གིས་ཀུན་ནས་བསླངས་པའི་ལས་རྣམས་ཀྱིས་
རིམ་པ་བཞིན་དུ་འགྲོ་བ་གསུམ་པོ་དེའི་རྣམ་སྨིན་གྱི་ཕུང་པོ་མི་བཟད་པ་སྒྲུབ་པར་
བྱེད་ལ། དེ་ཡང་ལས་ཀྱི་ཁྱད་པར་འདི་དང་འདིར་འགྲོ་བ་འདིས་དང་འདི་ལྟ་བུར་
སྡུག་བསྔལ་གྱི་ཁྱད་པར་འདི་དང་འདི་མྱོང་ངོ་ཞེས་སོགས་ནི་རྟོག་གེའི་བློས་
བསམ་གྱིས་མི་ཁྱབ་ཅིང་བསམ་བྱ་མ་ཡིན་པར་གསུངས་པས་མདོ་སྡེ་ལས་བརྒྱ་
པ་སོགས་ལས་རྟོགས་པར་བྱའོ། །
རྒྱུ་མཐུན་གྱི་འབྲས་བུ་ནི། དབུ་མ་རིན་ཆེན་ཕྲེང་བ་ལས། གསོད་པ་ཡིས་
ནི་ཆེ་ཐུང་སྟེ། །རྐུ་བ་ཡིས་ནི་ལོངས་སྤྱོད་ཕོངས། །བྱི་བོ་བྱེད་པས་དགྲ་དང་
བཅས༑ ༑རྫུན་དུ་སྨྲ་བས་སྐུར་པ་སྟེ། ཕྲ་མ་ཡིས་ནི་བཤེས་དང་འབྱེད། །ཚིག་
རྩུབ་པོས་ནི་མི་སྙན་ཐོས། །མ་འབྲེལ་སྨྲ་བས་ཚིག་མི་བཙུན། །བརྣབ་སེམས་ཡིད་
ལ་རེ་བ་འཇོམས། །གནོད་སེམས་འཇིགས་པ་སྦྱིན་པར་བྱེད། ལོག་པར་ལྟ་བས་
ལྟ་ངན་ཉིད། །ཅེས་གསུངས་པ་ལྟར་མིར་སྐྱེས་ཀྱང་ཚེ་ཐུང་བ་ལ་སོགས་པ་རྣམས་
ཏེ༑ འདི་དག་ཀྱང་མྱོང་བ་རྒྱུ་མཐུན་ཡིན་གྱི། བྱེད་པ་རྒྱུ་མཐུན་ནི། གར་སྐྱེས་ཀྱང་
སྲོག་གཅོད་སོགས་ལ་ངང་གིས་འཇུག་པའོ། །
བདག་པོའི་འབྲས་བུ་ནི། མཛོད་འགྲེལ་སོགས་ལས་རྒྱས་པར་འབྱུང་བ་
རྣམས་སྡོམ་དུ་བསྡུ་ན། གསོད་པས་གཟི་ཆུང་རྐུ་བ་ཡིས། །སེར་བ་རྩ་ཆར་འདོད་
ལོག་གིས། །རྡུལ་འཁྲིགས་ཅན་འགྱུར་རྫུན་གྱིས་ནི། །དྲི་ང་ཕྲ་མས་མཐོ་དམན་
ཅན་༑ ༑ཚིག་རྩུབ་ཚ་སྒོ་ཅན་དང་ནི། །དགོན་གདུང་ཐ་ཆད་སྡིག་པ་ཅན། །ཀྱལ་



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
པས་ དུས་ ལོག་ བརྣབ་ སེམས་ ཀྱིས། །འབྲས་ བུ་ངན་ ཞིང་ གནོད་ སེམས་
ཀྱིས༑ ༑འབྲས་བུ་ཕྲ་དང་ལོག་ལྟས་ནི། འབྲས་བུ་ཆུང་བའམ་ འབྲས་བུ་
མེད༑ ༑ཅེས་པ་ལྟར་ཕྱི་རོལ་སྣོད་ཀྱི་འབྱོར་བ་ཉམས་པར་འགྱུར་རོ། །དེ་
ལྟར་འབྲས་བུ་གསུམ་གསུམ་བསྐྱེད་པའི་རྒྱུ་མཚན་ནི། སྲོག་གཅོད་ལ་མཚོན་ན།
སྡུག་བསྔལ་ ཕྱིར་ དང་ བསད་ ཕྱིར་དང་། །གཟི་བྱིན་མེད་ ཕྱིར་ འབྲས་ བུ་
གསུམ༑ ༑ཞེས་པ་སྟེ། བསད་ བྱ་ སྡུག་བསྔལ་བར་ བྱས་ པ་ དང་། བསད་ནས་
ཚེ་ཐུང་བར་བྱས་པ་དང་། གཟི་བརྗིད་ཉམས་པར་བྱས་པའི་ཕྱིར་འབྲས་བུ་གསུམ་
རིམ་པ་བཞིན་ཏེ། མི་དགེ་བ་གཞན་ལའང་རིགས་བསྒྲེས་ནས་སྦྱོར་རོ། །བཅུ་
པོ་འདི་ཡང་སྤང་བྱ་མི་དགེ་བ་ཆེ་ལོང་བསྡུས་པ་ཡིན་གྱི། འདིར་མ་བསྡུས་པའི་སྒོ་
གསུམ་གྱི་ཉེས་པར་སྤྱད་པ་མཐའ་དག་ཀྱང་འབྲས་བུ་གསུམ་ལ་སོགས་པའི་
ཉེས་དམིགས་ཤེས་ནས་ཤིན་ཏུ་སྐྲག་པའི་ཚུལ་གྱིས་སྤང་བ་ལ་འབད་པར་བྱའོ། །
གཉིས་པ་ལ། རྟེན་གྱི་གང་ཟག་ནི། སྔ་མ་ལས་བཟློག་སྟེ། ཚེ་འདིའི་
ཕུན་ཚོགས་དང་ཆེ་ཐབས་ཀྱི་འབྲས་བུ་མཐའ་དག་ཆུ་ཤིང་ལྟར་སྙིང་པོ་ཅུང་ཟད་
ཀྱང་མེད་པར་མཐོང་ཞིང་དེའི་ཆེད་དུ་འབད་པ་ཐམས་ཅད་ཤིང་རྟ་འདྲེན་པའི་
ཕྱུགས་ཀྱིས་རྩྭ་ཟོས་པ་ལྟར་ཤིན་ཏུ་གནོག་ཆུང་ཞིང་ཉེས་དམིགས་ཆེ་བར་ཤེས་
ནས་ཞེན་པ་ལོག་སྟེ། ཕྱི་མ་ངན་སོང་དུ་ སྐྱེས་ ཀྱི་དོགས་ནས་ནག་ཅན་
བཙོན་དོང་དུ་འཛུད་དུ་ཉེ་བ་ལྟར། ཤིན་ཏུ་ཡ་ང་བའི་སེམས་ཀྱིས་འཇིག་རྟེན་ཕྱི་
མ་ལྷ་དང་མིའི་གོ་འཕང་ལ་དོན་གཉེར་མཆོག་ཏུ་སྐྱེས་པའི་གང་ཟག་ནི་གཙོ་
བོ་ཡིན་ཅིང་། འདི་ལ་ནི་སྐྱེས་བུ་ཆུང་ངུ་ཞེས་ཀྱང་བྱའོ། །དེར་མ་ཟད། འདི་
ཕྱིའི་དོན་འདྲེས་མར་བྱེད་པའི་དགེ་བའི་བློ་ཅན་རྣམས་ཀྱང་འདིར་བསྡུའོ། །ལམ་



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
གྱི་རང་བཞིན་ཡང་། རྩ་བའི་རྒྱུ་དེ་ཁོ་ན་ཉིད་ལ་རྨོངས་པའི་མ་རིག་པས་བསྐྱེད་
ཀྱང་། དུག་གསུམ་མེད་པའི་དགེ་རྩས་ཀུན་ནས་བསླངས་ཤིང་། རྣམ་སྨིན་ལྷ་དང་
མིའི་ཕུང་པོ་སྒྲུབ་པར་བྱེད་པ། རྒྱུ་མཐུན་ངན་སོང་དུ་སྐྱེས་ཀྱང་ལོངས་སྤྱོད་ཆེ་
བ་སོགས་ཀྱི་འབྲས་བུ་ཅན། ངོ་བོ་སྔ་མ་དང་འདྲ་ལ། དབྱེ་བ་སྒོ་གསུམ་གྱི་
ལེགས་ སྤྱད་མཐའ་ ཡས་ ཀྱང་ གཙོ་བོའི་ རིགས་བསྡུ་ན། སྲོག་གཅོད་པ་ སྤོང་
བ་སོགས་བཅུ་སྟེ། སོ་སོའི་རང་བཞིན་དང་འབྲས་བུ་ལ་སོགས་པ་ནི་མི་དགེ་བ་
བཅུ་ལས་ལྡོག་པ་ཡིན་ནོ་ཞེས། འཕགས་མཆོག་ཀླུ་སྒྲུབ་ཞབས་ཀྱིས་རིན་ཆེན་
ཕྲེང་བར། མི་དགེའི་ལས་ནི་འདི་དག་གི །རྣམ་སྨིན་བཤད་པ་གང་ཡིན་
པ༑ ༑དགེ་བའི་ལས་ནི་དེ་དག་ལ། །འབྲས་བུ་དེ་དག་བཟློག་སྟེ་འབྱུང་། །ཞེས་
པས་གསལ་བར་གསུངས་སོ། །
དེ་ལྟར་ན་ཚེ་འདིའི་ཆེ་ཐབས་ དང་བདེ་སྐྱིད་ཚོལ་བ་ལ་ནི། མི་ལས་
ཀྱང་དུད་འགྲོ་མཁས་ཤིང་བརྩོན་པ་ཡང་ཆེ་བ་ཙམ་དུ་སྣང་ན་དུད་འགྲོའི་
བསམ་སྦྱོར་དང་ཁྱད་པར་ཅུང་ཟད་ཀྱང་མེད་པའི་སྒོ་ནས་དལ་འབྱོར་ཆུད་བསོན་
པ་རྣམས་ནི་ཤིན་ཏུའང་ཐ་ཆད་ཅིང་སྙིང་རུལ་བར་ཤེས་ཏེ། ཕྱི་མའི་དོན་ལ་ཆེད་
ཆེར་བྱེད་པ་ཅིག་མ་བྱུང་ན་སྐྱེད་བུ་ཆུང་ངུའི་ལམ་ཡང་སྐྱེ་མི་སྲིད་ཅིང་། ཐོས་
བསམ་སྒོམ་གསུམ་སོགས་ཀྱི་དཀའ་སྤྱད་ཚེ་རིལ་པོར་བྱས་ཀྱང་ལམ་དུ་ཅུང་ཟད་
ཀྱང་མི་འགྲོ་བར་ཕལ་ཆེར་ཉོན་མོངས་ཀྱི་གསོས་འབའ་ཞིག་ཏུ་འགྲོ་བར་མྱོང་
བ་དང་མངོན་སུམ་གྱིས་གྲུབ་མོད་ཀྱི། དིང་སང་ཐེག་པ་ཆེན་པོའི་ཆེན་པོ་ལ་
ཉམས་ལེན་བྱེད་པར་རློམ་པ་ཕལ་ཆེར་ཡང་ཚེ་འདིའི་ཆེ་ཐབས་ཅུང་ཟད་ཀྱང་བློས་
མི་ཐོངས་པར་སྣང་བ་ནི། རྒྱལ་བའི་བསྟན་པ་རིན་པོ་ཆེ་ལྷག་པར་ཉམས་པ་
-10-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
ཉིད་དུ་གསལ་བར་བྱེད་པའོ། །དེ་ལྟར་ན་བླང་བྱ་མཐོ་རིས་ཀྱི་བདེ་འབྲས་ཙམ་
སྒྲུབ་པ་ལ་ཡང་གཙོ་བོ་དགེ་བ་བཅུ་དང་། དེར་མ་འདུས་པའི་དཀོན་མཆོག་དང་
ཕ་མ་ལ་སོགས་པའི་རྒན་རབས་མཆོད་པ་དང་། སྦྱིན་པ་དང་སྙན་པར་སྨྲ་བ་
ལ་སོགས་པ་འཇིག་རྟེན་ཡ་རབས་ཀྱི་ཆོས་ལུགས་ལ་ཤིན་ཏུ་བརྩོན་པར་བྱ་དགོས་
ལ༑ དེ་ལྟར་བྱས་ན་ལྷ་དང་མིའི་ནང་དུ་སྐྱེས་ཏེ་དགེ་བའི་ལས་ཀྱི་བྱེད་པ་རྒྱུ་
མཐུན་ལ་གོམས་ནས་ཐར་པ་དང་ཐམས་ཅད་མཁྱེན་པའི་བསམ་སྦྱོར་ལ་ཡང་ངང་
གིས་ཞུགས་ཏེ་གོང་མ་གོང་མའི་ཁྱད་པར་ལ་མྱུར་དུ་རེག་པར་འགྱུར་བས་རེ་ཤིག་
ལམ་འདི་དག་ལ་ཤིན་ཏུ་བརྩོན་པར་བྱ་སྟེ། ཤེས་རབ་བརྒྱ་པ་ལས། མི་ཡི་ཆོས་
ལུགས་ལེགས་སྤྱད་ན། །ལྷ་ཡུལ་བགྲོད་པ་ཐག་མི་རིང་། །ལྷ་དང་མི་ཡི་ཐེམ་སྐས་
ལ༑ ༑འཛེགས་ན་ཐར་པ་གམ་ན་འདུག །ཅེས་གསུངས་པའི་ཕྱིར་རོ། །
གཉིས་པ་ལ། རང་དོན་ལྷུར་ལེན་ཐར་པའི་ལམ་དང་། གཞན་དོན་ལྷུར་
ལེན་ཐམས་ཅད་མཁྱེན་པའི་ལམ་མོ། །
དང་པོ་ལ། རྟེན་གྱི་གང་ཟག་ནི། ངན་སོང་གསུམ་ན་སྡུག་བསྔལ་གྱི་སྡུག་
བསྔལ་ཤིན་ཏུ་བཟོད་པར་དཀའ་ཞིང་རྒྱུན་རིང་བས་མནར་བ་ལྟ་ཅི་སྨོས། མཐོ་
རིས་ལྷ་དང་མི་ཡང་སྡུག་བསྔལ་གྱིས་རང་བཞིན་ཁོ་ན་ཡིན་ཏེ། འདོད་པའི་ལྷ་མི་
ལ་ནི་ལུས་དང་སེམས་ལ་སྡུག་བསྔལ་གྱི་སྡུག་བསྔལ་ངན་སོང་དང་མཚུངས་པ་
ཙམ་ཡོད་ལ། བསོད་ནམས་ཀྱི་ལས་མཐུ་དང་ལྡན་པ་འགའ་ཞིག་ལ་འདོད་ཡོན་
ཁྱད་པར་ཅན་ལ་ལོངས་སྤྱོད་པའི་བདེ་བ་དང་། ཁམས་གོང་གི་བསམ་གཏན་
གསུམ་པ་མན་ཆད་ན་ཏིང་ངེ་འཛིན་གྱིས་དྲངས་པའི་བདེ་བ་ཁྱད་པར་ཅན། བཞི་
པ་ ཡན་ ཆད་ ན་ ཏིང་ ངེ་ འཛིན་ དང༌ མཚུངས་ པར་ ལྡན་ པའི་ ཚོར་ བ་ བཏང་
-11-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
སྙོམས་འབའ་ཞིག་ལ་ཡུན་རིང་དུ་གནས་པ་སོགས་ཀྱི་སྒོ་ནས། རེ་ཤིག་སྡུག་
བསྔལ་གྱི་སྡུག་བསྔལ་མངོན་གྱུར་བ་མེད་ཀྱང་། འཁོར་བའི་རྩ་བ་མ་ཆོད་ཅིང་
བདེ་བ་ལ་ཆགས་པའི་ཉོན་མོངས་ཀྱིས་ལས་ངན་མང་དུ་བསགས་པས་ལས་
བཟང་པོའི་ནུས་པ་ཟད་མ་ཐག་ཏུ་གནས་འོག་མའི་སྡུག་བསྔལ་མྱོང་དགོས་པར་
ཤེས་ པའི་ སྒོ་ ནས། ཁམས་ གསུམ་ མཐའ་ དག་ ལ་ སྡུག་ བསྔལ་ གྱི་ རང་
བཞིན་དུ་ཡིད་ཆེས་པའི་ངེས་པ་བརྟན་པོས་བསྐྱེད་པའི་ངེས་འབྱུང་གི་བསམ་པ་
བརྟན་པོས། འཁོར་བ་ལ་མི་གཙང་བའི་སྦུབས་ལྟར་ཞེན་པ་ལོག་ཅིང་། དེ་སྤངས་
པའི་ཐར་པ་མྱ་ངན་ལས་འདས་པ་ལ་པདྨའི་ཚལ་ཡིད་དུ་འོང་བ་ལྟར། དོན་གཉེར་
ལྷག་པར་སྐྱེས་པ་སྟེ། འདི་ལ་སྐྱེས་བུ་འབྲིང་ཞེས་བྱའོ། །གང་ཟག་འདི་ལ་ནི་
རིགས་ཀྱི་སྒོ་ནས་ཉན་ཐོས་དང་རང་སངས་རྒྱས་ཀྱི་རིགས་ཅན་གཉིས་སོ། །ལམ་
གྱི་རང་བཞིན་ནི། འཁོར་འདས་ཀྱི་རང་བཞིན་ཤེས་པའི་ཤེས་རབ་དང་། སྡུག་
བསྔལ་ལ་སྐྱོ་ཤས་ཀྱི་ངེས་འབྱུང་། ཀུན་འབྱུང་སྤོང་འདོད་ཀྱི་འདུན་པ། འགོག་པ་
ལ་དོན་གཉེར་གྱི་དད་པ་རྣམས་ཀྱི་རྒྱུ་ལས་བྱུང་བ། གྲོགས་བདག་མེད་པར་ .
རྟོགས་པའི་ལྟ་བ་རྣམ་དག་གིས་ཟིན་པ་སྟེ། དེ་ཡང་དབུ་མ་རང་རྒྱུད་པ་ལྟར་ན།
ཕྱི་རོལ་མུ་སྟེགས་བྱེད་ཀྱི་བརྟགས་པའི་རྟག་གཅིག་རང་དབང་ཅན་གྱི་མཚན་ཉིད་
ཅན༑ ཕུང་པོ་ལས་དོན་གཞན་རང་སྐྱ་ཐུབ་པའི་བྱེད་པ་པོ་མེད་པར་རྟོགས་པའི་
གང་ཟག་གི་བདག་མེད་རྟོགས་པ་ཉིད་ཀྱི་ཆོག་པར་བཞེད་ལ། དཔལ་མགོན་ཀླུ་
སྒྲུབ་ དང༌ དེའི་ རྗེ ས་ འབྲང་ མཆོག་ ཏུ་ གྱུར་ པ་ གནས་ བརྟན་ སངས་ རྒྱས་
བསྐྱངས་དང་། དཔལ་ལྡན་ཟླ་བ་གྲགས་པ་རྗེས་འཇུག་དང་བཅས་པ་རྣམས་ནི།
ལྟ་བ་དེ་ཙམ་གྱིས་འཁོར་བ་ལས་མི་གྲོལ་ཏེ། གང་ཟག་ལ་བདེན་འཛིན་མི་
-12-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
བཟློག་པའི་ཕྱིར་རོ། །དེས་ན་གང་ཟག་རང་བཞིན་མེད་པར་རྟོགས་པའི་ལྟ་བ་ནི་
ཉན་རང་གཉིས་ཀྱི་ལམ་གྱི་གཙོ་བོ་ཡིན་ལ། དེའི་ཕྱིར་དེ་དག་ལ་ཆོས་རང་བཞིན་
མེད་པར་རྟོགས་པའི་ལྟ་བ་ཡང་གདོན་མི་ཟ་བར་ཡོད་དོ་ཞེས་བཞེད་དོ། །ལྟ་
བ་ དེས་ ཟིན་ པའི་ ལམ་ གྱི་ངོ་བོ་ ཡང་ སྒོ་ གསུམ་ གྱིས་ ལེགས་ པར་ སྤྱད་ པ་
མཐའ་ཡས་པ་ཞིག་ཡོད་མོད་ཀྱི། རིགས་སྡུ་ན། སོ་སོར་ཐར་པ་དང་བསམ་
གཏན་དང་། ཟག་མེད་ཀྱི་སྡོམ་པ་གསུམ་མམ་དྲན་པ་ཉེ་བར་བཞག་པ་བཞི་
ལ་སོགས་པའི་ བྱང་ཕྱོགས་སོ་བདུན་དུ་འདུས་པ་རྣམས་ནི་ཉན་རང་གཉིས་
ཀྱི་ཐུན་མོང་བ་ཡིན་ལ། ཁྱད་པར། རང་རྒྱལ་ལ་ནི་རྟེན་འབྲེལ་ལུགས་འབྱུང་
ལུགས་ལྡོག་ཏུ་བསྒོམ་པའི་ཏིང་ངེ་འཛིན་དང་མཁས་པར་བྱ་བའི་དངོས་པོ་དྲུག་ལ་
མཁས་པའི་ཤེས་རབ་ཀྱང་ཡོད་ལ། དེ་གཉིས་ཀྱི་ལམ་མཐར་ཕྱིན་པའི་དངོས་ཀྱི་
རྐྱེན་གྱི་བདེན་བཞི་མི་རྟག་ལ་སོགས་བཅུ་དྲུག་གི་དོན་ལེགས་པར་བསྒོམས་པའི་
ཤེས་ རབ་ ཏིང་ ངེ་ འཛིན་ མཚུངས་ ལྡན་ དང་ བཅས་ པ་ སྟེ། ལམ་ གྱི་ དབྱེ་ བ་
ཚོགས་སྦྱོར་མཐོང་སྒོམ་མི་སློབ་ལམ་རྣམས་སོ། ། ་
གཉིས་པ་ལ་རྟེན་གྱི་གང་ཟག་ནི། འཁོར་བ་མཐའ་དག་སྡུག་བསྔལ་གྱི་
རང་བཞིན་དུ་ཤེས་པས་སྡུག་བསྔལ་གྱི་རྒྱ་མཚོ་ཆེན་པོར་རང་ཉིད་བྱིང་བའི་
ཉམས་ལ་དཔགས་ནས་འགྲོ་བ་མཐའ་དག་བཟོད་པར་དཀའ་བའི་སྡུག་བསྔལ་
གྱིས་གཙེས་པར་ཤེས་ཤིང་། སྡུག་བསྔལ་ཅན་གྱི་འགྲོ་བ་ཐམས་ཅད་ཀྱང་ཐོག་མ་
མེད་པ་ནས་ཕན་བཏགས་པའི་དྲིན་ཅན་གྱི་ཕ་མ་ཡིན་པར་ངེས་ནས། དེ་དག་
སྡུག་བསྔལ་དང་བྲལ་བར་འདོད་པའི་སེམས་ཀྱིས་དབུགས་ཕྱི་ནང་དུ་རྒྱུ་བ་ཡང་
གཞན་དོན་ཁོ་ནར་བྱེད་པའི་སྙིང་སྟོབས་མཆོག་དང་ལྡན་པ་སྟེ། འདི་ལ་སྐྱེས་བུ་
-13-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ཆེན་པོ་ཞེས་བྱའོ། །ལམ་གྱི་རང་བཞིན་ནི། སེམས་ཅན་ཐམས་ཅད་ལ་བུ་གཅིག་
པ་ལྟར་ལྷག་པར་བརྩེ་བའི་སྙིང་རྗེས་ཀུན་ནས་སླངས་ཏེ་གཞན་དོན་དུ་རང་ཉིད་
རྫོགས་པའི་བྱང་ཆུབ་ཐོབ་པར་འདོད་པའི་ཐེག་ཆེན་གྱི་ཀུན་རྫོབ་སེམས་བསྐྱེད་
ནི་ལམ་གྱི་ཐུན་མོང་མ་ཡིན་པའི་རྒྱུ་ཉིད་དུ་ཤིང་རྟ་ཆེན་པོ་མཐའ་དག་བཞེད་ལ།
སྙིང་རྗེ་དེ་སྐྱེ་བའི་རྒྱུ་ནི། གངས་ཅན་གྱི་དཔལ་མགོན་ཞི་བ་འཚོ་དཔོན་སློབ་ཀྱི་
བཞེད་པས་སེམས་ཅན་དང་སྡུག་བསྔལ་གྱི་རང་བཞིན་སྟོང་པར་རང་གིས་རྟོགས་
ནས་དེ་ལྟར་མ་རྟོགས་པའི་སེམས་ཅན་ལ་སྙིང་རྗེ་ཕུལ་དུ་བྱུང་བ་སྐྱེ་བར་བཞེད་
ལ༑ འཕགས་པ་ཐོགས་མེད་སྐུ་མཆེད་དང་རྒྱལ་སྲས་མར་མེ་མཛད་ལ་སོགས་པ་
ནི་སེམས་ཅན་རྣམས་མར་ཤེས་ནས་དྲིན་དྲན་པ་ལ་སོགས་པའི་རྒྱུ་འབྲས་བདུན་
མར་གྲགས་པ་ལྟ་བུའི་སྒོམ་རིམ་ལས་སྙིང་རྗེ་སྐྱེ་བར་བཞེད་དེ། མདོར་ན་བྱང་
ཆུབ་ཀྱི་སེམས་ཀྱང་སྙིང་རྗེ་ལ་རག་ལས་པ་ཁོ་ན་སྟེ། མདོ་སྡེ་རྒྱན་ལས། དེ་ཡི་རྩ་
བ་སྙིང་རྗེར་འདོད། །ཅེས་གསུངས་སོ། །ལམ་གྱི་ངོ་བོ་ནི། སྦྱིན་སོགས་ཕ་རོལ་ཏུ་
ཕྱིན་པ་དྲུག་གིས་རྒྱུད་ལེགས་པར་སྦྱོང་ཞིང་། སྦྱིན་པ་དང་། སྙན་པར་སྨྲ་
བ་དང་། དོན་སྤྱོད་པ་དང་། དོན་མཐུན་པ་སྟེ། བསྡུ་བའི་དངོས་པོ་བཞིས་
གཞན་དོན་མཐར་ཕྱིན་པར་བྱེད་དེ། འདི་དག་ནི་མདོ་སྡེ་ནས་གསུངས་པའི་
ལམ་ཡིན་ལ། རྡོ་རྗེ་ཐེག་པ་ལས་ནི། མཚན་མ་དང་བཅས་པ་དང་མཚན་མ་མེད་
པའི་རྣལ་འབྱོར་དང་། བསྐྱེད་རིམ་དང་རྫོགས་རིམ་གྱི་ལམ་ཐུན་མོང་མ་ཡིན་པ་
རྣམས་གསུངས་ཏེ། དེ་ལྟ་བུའི་མདོ་རྒྱུད་ཀྱི་ཐེག་པ་ཆེན་པོའི་ལམ་ཐམས་ཅད་ཀྱང་
བསོད་ནམས་དང་ཡེ་ཤེས་ཀྱི་ཚོགས་གཉིས་སམ། ཚོགས་ལམ་ལ་སོགས་པའི་
སློབ་མི་སློབ་ཀྱི་ལམ་ལྔ་ལ་སོགས་པར་འདུ་ལ། སློབ་མི་སློབ་ཀྱི་ལམ་ཐམས་ཅད་
-14-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
ཀྱང་མདོ་རྒྱུད་རྣམས་ལས་ས་བཅུ་གསུམ་དང་བཅུ་གཉིས་དང་བཅུ་གཅིག་དང༌།
ཁྱད་པར་དུ་སློབ་པ་འཕགས་པའི་ལམ་ལ་ས་བཅུའི་སྒོ་ནས་ཉམས་སུ་ལེན་ཚུལ་
ལ་སོགས་པ་རྒྱས་པར་གསུངས་ཏེ།
རྒྱུད་སྡེའི་ལམ་གྱི་རྣམ་གཞག་འོག་ཏུ་འཆད་ལ། མདོ་སྡེ་ནས་གསུངས་
པ་རྣམས་ནི། ཐེག་པ་ཆེན་པོ་མདོ་སྡེ་རྒྱན་དང་། བྱང་ས་དང་། བསླབ་
བཏུས་དང་། སྤྱོད་འཇུག་དང་
། སྒོམ་རིམ་རྣམས་དང༌། དེ་དག་གི་དོན་བསྡུས་པ་
བྱང་ཆུབ་ལམ་གྱི་སྒྲོན་མ་སོགས་ལས་རྒྱ་ཆེར་ཤེས་པར་བྱའོ། །ལམ་འདིའི་འབྲས་
བུ་ནི། སྒྲིབ་གཉིས་བག་ཆགས་དང་བཅས་པ་ཟད་པར་སྤངས་ཤིང་དོན་གཉིས་
མཐར་ཕྱིན་པའི་སངས་རྒྱས་བཅོམ་ལྡན་འདས་སྐུ་གསུམ་མམ་བཞིའི་བདག་ཉིད་
ཅན་ནོ། །དེ་ལྟ་བུའི་མཐོ་རིས་དང་ཐར་པ་དང་ཐམས་ཅད་མཁྱེན་པའི་ལམ་གྱི་
རྣམ་པར་བཞག་པ་འཐད་པ་དང་ལྡན་ཞིང་ཉམས་སུ་བླངས་པས་ངལ་བ་འབྲས་
བུ་དང་བཅས་པར་འགྱུར་བ་ནི་སྟོན་པ་རྫོགས་པའི་སངས་རྒྱས་ཀྱི་བསྟན་པ་ཁོ་
ནའི་ཁྱད་པར་གྱི་ཆོས་ཡིན་ཏེ། བསྟན་པ་འདི་ལས་ཕྱི་རོལ་དུ་གྱུར་པ་ཚངས་
པ་དང་ཁྱབ་འཇུག་དང་། དྲང་སྲོང་སེར་སྐྱ་དང་གཟེགས་བཟན་སོགས་ཀྱི་ལུགས་
ལ་ནི། མཐོ་རིས་དང་ཐར་པ་དང་ཐམས་ཅད་མཁྱེན་པ་ལ་སོགས་པ་རྣམས་འགའ་
ཞིག་གིས་ཁས་མི་ལེན་ཅིང་། ཁས་ལེན་པ་རྣམས་ཀྱང་དེ་དག་གི་རྒྱུ་དང་། ངོ་
བོ་ དང༌ འབྲས་ བུ་ སོགས་ ལ་ རྨོངས་ ནས། མཐོ་ རིས་ ཀྱི་ དོན་ དུ་ ཕྱུགས་ ཀྱི་
མཆོད་སྦྱིན་བྱེད་པ་དང་། རྟག་པ་འཁོར་བའི་བྱེད་པ་པོར་སྨྲས་ནས་འཁོར་བ་
ལྡོག་པའི་ཐར་པ་ཐོབ་པར་འདོད་པ་དང་། བདག་འཛིན་བསྒོམས་པས་འཁོར་བ་
ལས་གྲོལ་བ་དང༌། ཆགས་སོགས་ཆོས་མིན་གྱི་རྩ་བར་འདོད་བཞིན་དུ་ཁྲུས་ཀྱིས་
-15-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ཆོས་ མིན་ འདག་ པར་ འདོད་ པ་ ལ་སོགས་ པ་སྨྲ་བ་ ཐམས་ཅད་ནང་འགལ་
ཞིང་༑ དངོས་པོའི་རང་བཞིན་ལས་ཕྱིན་ཅི་ལོག་ཏུ་ཞུགས་པའི་ཕྱིར་རོ། །དེར་མ་
ཟད་ཆོས་འདི་པར་རློམ་ཡང་མདོ་རྒྱུད་གང་དང་ཡང་མི་མཐུན་ཞིང་། ཤིང་རྟ་ཆེན་
པོ་ གང་ གི་ ཡང་ བཞེད་ པ་ མ་ ཡིན་ པའི་ ལམ་ཟབ་ཟབ་མོར་ བྱས་ པའི་ཆོས་
ལུགས་བླུན་པོ་བདུད་ཀྱི་བྱིན་གྱིས་བརླབས་པ་རྣམས་ཀྱི་རང་དགར་མུ་ཅོར་སྨྲས་
པའི་གདམས་ངག་རྣམས་ཀྱང་མཁས་པ་བདག་ལེགས་སུ་འདོད་པ་རྣམས་ཀྱིས་
བསླབ་པར་བྱ་བ་མ་ཡིན་ནོ། །དེ་བཞིན་དུ་ཉན་ཐོས་བྱེ་བྲག་ཏུ་སྨྲ་བ་དང་། མདོ་
སྡེ་པ་དང༌། སེམས་ཙམ་པ་དང་། དབུ་མ་རང་རྒྱུད་པ་རྣམས་ཀྱིའང་ལྟ་བའི་
ཆ་འགའ་ཞིག་ དངོས་པོའི་ གནས་ ལུགས་ལས་ ཕྱིན་ཅི་ལོག་ཏུ་གྱུར་པ་ཡོད་
པས་དེ་དག་ཀྱང་ཐོས་བསམ་གྱིས་གཏན་ལ་ཕབ་སྟེ་ཡང་དག་པ་དང་ཡང་དག་པ་
མ་ཡིན་པའི་ལམ་རྣམས་ལ་བླང་དོར་ཚུལ་བཞིན་དུ་བྱ་བ་རིགས་སོ། །དེ་ལྟ་མོད་
ཀྱི་བདེ་བར་གཤེགས་པའི་གསུང་རབ་ཀྱི་དགོངས་པ་འགྲེལ་བའི་གྲུབ་མཐའ་སྨྲ་
བ་ཆེན་པོ་རྣམས་ལྟ་ཅི་སྨོས། གངས་རིའི་ཁྲོད་ཀྱི་ལོག་པའི་ཆོས་ལུགས་སྤྱོད་པ་
རྣམས་དང་། དེར་མ་ཟད་ཕྱི་རོལ་མུ་སྟེགས་བྱེད་རྣམས་ལའང་། དད་པ་དང་།
ངེས་འབྱུང་དང་། བྱམས་པ་དང་སྙིང་རྗེ་དང་ཤེས་རབ་དང་ཚུལ་ཁྲིམས་ལ་སོགས་
པ་འགའ་ཞིག་གསུང་རབ་རིན་པོ་ཆེ་དང་མཐུན་པའི་ཉམས་ལེན་དང་། དེ་དག་
གི་འབྲས་བུ་བདེ་ འབྲས་ ལ་ལོངས་ སྤྱོད་ པ་ སོགས་ཅུང་ཟད་ཡོད་པ་རྣམས་
ཀྱང་འཇིག་རྟེན་ཐམས་ཅད་ཀྱིའདྲེན་པ་སངས་རྒྱས་བཅོམ་ལྡན་འདས་ཀྱི་རྣམ་
པར་དཀར་བའི་ཕྲིན་ལས་ཀྱི་འོད་ཟེར་ལས་བྱུང་བ་ཁོ་ན་ཡིན་ཏེ། སེམས་ཅན་གྱི་
ཁམས་ན་བདེ་དགེ་ཅི་ཡོད་ཐམས་ཅད་རྒྱལ་བའི་ཕྲིན་ལས་ཁོ་ན་ཡིན་པའི་ཕྱིར་
-16-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
རོ༑ །དེ་བས་ན་རང་གཞན་གྱི་གྲུབ་མཐའ་སྨྲ་བ་དང་ལོག་པའི་ཆོས་ལ་སྤྱོད་པ་
རྣམས་ལའང་། རང་གཞན་ལ་སྙིང་བརྩེ་ཞིང་བསྟན་པ་རིན་པོ་ཆེ་ཉམས་སུ་དོགས་
པའི་བསམ་པས་ཆོས་དེ་སྐྱོན་དང་ལྡན་མི་ལྡན་བརྟག་ཤིང་དཔྱད་ནས་ལོག་པའི་
ཆོས་རྣམས་ཁོ་ན་དགག་པར་བྱའི། གང་ཟག་ལ་སྡང་བའི་སེམས་ཀྱི་དམོད་ཅིང་
གཤེ་བ་ནི། ཐེག་པ་ཆེན་པོ་ལྟ་ཅི་སྨོས། ཐེག་དམན་གྱི་ཚུལ་ལུགས་དང་
ཡང་འགལ་ཞིང་། སྔགས་ཀྱི་རྩ་ལྟུང་དྲུག་པ་ལ་སོགས་པས་རེག་པར་འགྱུར་བའི་
ཕྱིར་སྤང་བར་བྱའོ། །མདོར་ན་དགེ་སྡིག་གི་བླང་དོར་མཐའ་དག་དྲི་མ་མེད་པའི་
གསུང་ རབ་ རིན་ པོ་ ཆེ་ རྣམས་ དཔང་ པོར་ བྱས་ ནས་ ཉམས་ སུ་ བླང་ དགོས་
ལ༑ དེ་ཡང་སྔར་བཤད་པའི་ལམ་རྣམས་ལ་སྤང་བླང་བྱེད་པའི་རིམ་པ་ཉམས་
ལེན་དུ་འདྲིལ་བའི་ཚེ། ཐོག་མར་མདོ་རྒྱུད་ རང་ རངནས་བཤད་པའི་མཚན་
ཉིད་དང་ལྡན་པའི་དགེ་བའི་བཤེས་གཉེན་ལེགས་པར་བཙལ་ཞིང་བསྟེན་ཚུལ་
ཕྱིན་ཅི་མ་ལོག་པས་མཉེས་པར་བྱས་ནས་དལ་འབྱོར་རྙེད་དཀའ་ཞིང་དོན་ཆེ་
བའི་ཚུལ་ལ་ཡིད་ཆེས་པའི་ངེས་པ་བསྐྱེད་ཅིང་། དེ་ལྟ་བུའི་དལ་འབྱོར་དེ་ཡང་
ངེས་པ་འཇིག་ལ། དེར་མ་ཟད་འཆི་རྐྱེན་མང་ཞིང་གསོན་རྐྱེན་ཉུང་བའི་རྒྱུ་མཚན་
གྱིས་མྱུར་དུ་འཇིག་པའི་ངང་ཚུལ་ཤེས་ནས་ཚེ་འདིའི་འདུན་མ་ཐོད་ལ་བོར་ནས་
པང་དུ་དུག་སྦྲུལ་ལྷུང་བ་ལྟར་རིངས་པ་རིངས་པར་དགེ་བ་སྒྲུབ་པའི་བློ་བསྐྱེད།
ཤི་ནས་ ཀྱང་ ངན་ སོང་ དུ་ སྐྱེས་ ན་ དམྱལ་བ་ སོགས་ ཀྱི་ སྡུག་བསྔལ་ བཟོད་
པར་དཀའ་བའི་ཡིད་འབྱུང་དང་། བདེ་སྡུག་མཐའ་དག་དགེ་སྡིག་ལས་འབྱུང་
བར་ ངེས་ པའི་ ལས་ འབྲས་ ལ་ ཡིད་ ཆེད་ བསྐྱེད་ ནས་ དགེ་ སྡིག་ ཕྲ་ ཞིབ་
ལ་ཡང་བླང་དོར་བྱས་ནས་སྐྱེས་བུ་ཆུང་ངུའི་ལམ་ཉམས་སུ་བླངས་། དེ་ལ་ལོབས་
-17-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ནས་འཁོར་བ་མཐའ་དག་སྐྱོན་ཅན་དུ་ཤེས་པའི་ངེས་འབྱུང་གི་བསམ་པས་ཀུན་
ནས་བསླངས་ཏེ། སོ་སོར་ཐར་པའི་སྡོམ་པ་རྫོགས་པར་ནོས་ནས་ཉེས་ལྟུང་ཕྲ་
མོས་ཀྱང་མ་གོས་པའི་ཚུལ་ཁྲིམས་རྣམ་དག་གིས་གཞི་བཟུང་ནས་བྱང་ཕྱོགས་སོ་
བདུན་སོགས་སྐྱེས་བུ་འབྲིང་གི་ལམ་ལ་བསླབས། དེ་ནས་སྔར་བཤད་པའི་ཚུལ་
གྱིས་ཐེག་པ་ཆེན་པོའི་བསམ་སྦྱོར་རྣམས་ལ་ལེགས་པར་བསླབས་ཏེ། སྲིད་ཞི་
གཉིས་ཀ་ལས་འདས་པའི་རྫོགས་པའི་སངས་རྒྱས་ཀྱི་གོ་འཕང་བསྒྲུབ་པ་ལ་ནན་
ཏན་དུ་བྱ་སྟེ། འདི་དག་དམིགས་རྣམ་གྱིས་སྐྱོང་ཚུལ་རྒྱས་པར་དཔལ་ལྡན་ཨ་ཏི་
ཤའི་རྗེས་འཇུག་མཁས་པ་རྣམས་ཀྱིས་མཛད་པའི་བྱང་ཆུབ་ལམ་གྱི་རིམ་པ་ལས་
ཤེས་པར་བྱ་ཞིང་བསླབ་པར་བྱའོ། །འོ་ན་ལམ་གྱི་རྣམ་གཞག་ཇི་སྐད་བཤད་པ་
ལས་གཞན་དུ་མི་འཐད་པའི་རྒྱུ་མཚན་དང་། འདི་ལྟར་ཉམས་སུ་བླངས་པས་མཐོ་
རིས་དང་ཐར་པ་དང་ཐམས་ཅད་མཁྱེན་པ་འཐོབ་པའི་རྒྱུ་མཚན་དང་། སྤང་བྱ་
མི་དགེ་བས་བསྐྱེད་པའི་དམྱལ་བ་སོགས་དང་། བླང་བྱ་དགེ་བས་བསྐྱེད་པའི་
མཐོ་རིས་ལ་སོགས་པ་རྣམས་ཡོད་པར་ངེས་པའི་རྒྱུ་མཚན་ཅི་ཞིག་ཡོད། གལ་
ཏེ་སངས་རྒྱས་བཅོམ་ལྡན་འདས་ཀྱི་གསུང་རབ་ལས་འདི་ལྟར་བཤད་ལ། བཅོམ་
ལྡན་འདས་དེ་ཉེས་ཟད་ཀྱི་སྐྱེས་བུ་ཡིན་པའི་ཕྱིར་རོ། །ཞེས་ཟེར་ན་ནི། ཕྱི་རོལ་
མུ་སྟེགས་བྱེད་རྣམས་ལའང་རང་རང་གི་སྟོན་པ་དེ་ལྟ་བུའི་ཡིད་ཆེས་རེ་ཡོད་ཅིང་།
སྒྲུབ་བྱེད་དེ་འདྲ་བ་རེ་འགོད་ཤེས་པས་རྣམ་གཞག་ཐམས་ཅད་འགལ་བ་ལ་
མ་འཁྲུལ་བའི་ཚད་མ་ཅན་དུ་འགྱུར་རོ་ཞེ་ན། འདི་ནི་རྟོགས་ལྡན་གྱི་དོགས་
པ་ ཡིན་ པས། རིགས་ པའི་ ལམ་ནས་དྲངས་ པའི་ ལན་ གྱིས་ གསལ་ བར་
བྱ་སྟེ། སྔར་བཤད་པ་ལྟ་བུའི་ལམ་གྱི་རྣམ་གཞག་དང་དེའི་འབྲས་བུ་རྣམས་གྲུབ་
-18-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
ཅིང་འཐད་པ་ཡིན་ཏེ། བཅོམ་ལྡན་འདས་ཀྱི་གསུང་རབ་ལས་དེ་ལྟར་བཤད་
པ་དེ་ཡང་དགོས་པ་སོགས་ལ་ལྟོས་པའི་དྲང་དོན་མ་ཡིན་པའི་ཕྱིར་དང་། སྟོན་
པ་དེ་ཡང་ཉེས་ཟད་ཀྱི་སྐྱེས་བུ་ཡིན་པའི་ཕྱིར་རོ། །ཞེས་བཀོད་པ་ལ། མུ་སྟེགས་
ཀྱི་མཚུངས་པ་འཇུག་པ་མ་ཡིན་ཏེ། དེར་ནི་དཔྱད་གསུམ་གྱིས་དག་པའི་ལུང་ཡིན་
མིན་མི་མཚུངས་ལ། སྟོན་པ་གཉིས་ཀྱང་ཉེས་ཟད་ཀྱི་སྐྱེས་བུར་དངོས་སྟོབས་ཀྱི་
རིགས་པས་སྒྲུབ་ནུས་མི་ནུས་ཀྱི་ཁྱད་པར་ཡོད་པའི་ཕྱིར་རོ། །དེ་ཡང་འདི་ལྟར།
བདེ་བར་གཤེགས་པའི་གསུང་རབ་རྣམས་ནི་དཔྱད་པ་གསུམ་གྱི་ཤིན་ཏུ་དག་
པ་ཡིན་ཏེ། གཞལ་བྱའི་གནས་གསུམ་ལས། གཟུགས་སོགས་མངོན་གྱུར་སྟོན་པ་
རྣམས་ནི། མིག་སོགས་མངོན་སུམ་གྱི་ཚད་མས་ཇི་ལྟར་གཞལ་བ་དང་མཐུན་པར་
བསྟན་པས་མངོན་གྱུར་ལ་མངོན་སུམ་གྱིས་མི་གནོད་ཅིང་། མི་རྟག་སྡུག་
བསྔལ་སྟོང་བདག་མེད་ལ་སོགས་པ་ལྐོག་གྱུར་སྟོན་པ་རྣམས་ནི། ལྟོས་མེད་དང་
གནོད་པ་ཅན་གྱི་ཚད་མ་ལ་རྟེན་པའི་བྱས་ཡོད་ཀྱི་རྟགས་ལ་སོགས་པ་དངོས་
པོ་སྟོབས་ཤུགས་ཀྱི་གཏན་ཚིག་ཡང་དག་ལ་རྟེན་པའི་རྗེས་དཔག་ཚད་མ་རྣམས་
ནི་འཛིན་སྟངས་དང་ཤིན་ཏུ་མཐུན་པར་གསུངས་པས་ལྐོག་གྱུར་ལ་དངོས་སྟོབས་
རྗེས་དཔག་གིས་མི་གནོད་ལ། མཐོ་རིས་དང་དམྱལ་བ་ལ་སོགས་ཤིན་ཏུ་ལྐོག་
གྱུར་སྟོན་པ་རྣམས་ནི་ངག་སྔ་ཕྱི་དང་དངོས་ཤུགས་ལ་སོགས་པ་འགལ་བ་མེད་
པས་ལུང་རྣམ་དག་དེ་ཉིད་ཀྱིས་མི་གནོད་པའི་ཕྱིར་རོ། །དེ་ཡང་གཙོ་བོའི་དོན་
བདེན་བཞིའི་གནས་ལུགས་ལྟ་བུ་བསྟན་པ་རྣམས་དངོས་སྟོབས་ཀྱི་ཚད་མས་
གནོད་མེད་དུ་གྲུབ་པའི་སྒོ་ནས་བསྟན་དོན་གྱི་གཙོ་བོ་ལ་མི་སླུ་བས་ཤིན་ལྐོག་
བསྟན་པ་རྣམས་ཀྱང་བསྟན་དོན་ལ་མི་སླུ་བར་འགྲུབ་པ་ཡིན་ཏེ། རྣམ་འགྲེལ་
-19-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
མཛད་པོས། བླང་དང་དོར་བྱའི་དེ་ཉིད་ནི། །ཐབས་བཅས་རབ་ཏུ་ངེས་
པ་ཡིས། །གཙོ་བོའི་དོན་ལ་མི་སླུའི་ཕྱིར། །གཞན་ལ་ རྗེས་སུ་དཔག་
པ་ ཡིན། །ཞེས་བཤད་ལ། འཕགས་པ་ལྷས་ ཀྱང་། སངས་ རྒྱས་ ཀྱིས་ གསུངས་
ལྐོག་གྱུར་ལ། །གང་ཞིག་ཐེ་ཚོམ་སྐྱེས་གྱུར་པ། །དེ་ཡིས་སྟོང་པ་ཉིད་སྟོན་
ཏེ༑ ༑འདི་ཉིད་ཁོ་ནར་ཡིད་ཆེས་བྱ། །ཞེས་བཤད་པའི་ཕྱིར་རོ། །མུ་སྟེགས་བྱེད་
ཀྱི་གཞུང་ནི། ཚད་མ་གསུམ་ཀ་དང་འགལ་བའི་སྒོ་ནས་དཔྱད་པ་གསུམ་གྱིས་
ཤིན་ཏུ་མ་དག་ལ། ཁྱད་པར་རང་ཚིག་སྔ་ཕྱི་དང་དངོས་ཤུགས་སོགས་འགལ་
བས་རང་སྨྲ་བ་པོ་སྐྱོན་ཅན་དུ་ངེས་པ་ཡིན་ཏེ། ཁྱད་པར་འཕགས་བསྟོད་ལས།
རྒྱས་པ་དྲན་པའི་མཐུ་ཆུང་བས། །མང་པོ་བགྱིས་པའི་ཚིག་དག་ལ། །ཕལ་ཆེར་
ལྟག་འོག་འགའ་བ་ལགས། །ཐུབ་པ་ཁྱོད་ཀྱི་ཀུན་ཀྱང་མིན། །ཞེས་སོགས་རང་
གཞན་གྱི་བསྟན་པ་དང་སྟོན་པའི་སྐྱོན་ཡོན་རྒྱས་པར་བཤད་པ་བཞིན་ནོ། །དེ་
ནས་དཔྱད་གསུམ་གྱིས་དག་པའི་གསུང་རབ་མངོན་སུམ་དུ་གྱུར་པ་འདི་ཉིད་
ཀྱིས༑ དེ་གསུང་བ་པོ་ཡང་ཉེས་ཟད་ཡིད་ཆེས་ཀྱི་སྐྱེས་བུར་དངོས་སྟོབས་ཀྱི་ཚད་
མས་གྲུབ་སྟེ། གསུང་རབ་འདི་ལས་གནས་ལུགས་ཀྱི་དོན་བསྟན་པས་དེ་ཁོ་ན་
ཉིད་བཤད་པ་དང་། སྔ་ཕྱི་མི་འགལ་བར་བཤད་པ་བསྟན་པ་དང་། གྲོལ་བ་དོན་
གཉེར་གྱི་བླང་དོར་ཚང་བས་མ་ལུས་པ་བཤད་པ་སྟེ། བཤད་པ་ཁྱད་པར་གསུམ་
ལྡན་དུ་ཚད་མས་གྲུབ་ལ། དེའི་རྟགས་ཀྱིས་དེ་གསུང་བ་པོ་ལ་དེ་ཁོ་ན་ཉིད་རྟོགས་
པ་དང་རྟོགས་པ་བརྟན་པ་དང་། མ་ལུས་པ་རྟོགས་པ་སྟེ་རྟོགས་པ་ཁྱད་པར་
གསུམ་ལྡན་དུ་དཔོག་ནུས་ཤིང་། རྟོགས་པ་ཁྱད་པར་ཅན་དེ་ལྟ་བུ་ནི། དེ་དང་དེ་
ལ་སྒྲིབ་པའི་སྤང་བྱ་རྣམས་མ་སྤངས་པར་འབྱུང་མི་སྲིད་པས་ན། རྟོགས་པ་དེ་
-20-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
གསུམ་ གྱི་རྟགས་ལས། ལེགས་པར་སྤངས་པ་དང་། སླར་མི་ལྡོག་པར་སྤངས་
པ་དང་། མ་ལུས་པར་སྤངས་པ་གསུམ་དཔོག་ནུས་ལ། སྤང་རྟོགས་དེ་གསུམ་དང་
ལྡན་པ་ནི་རིམ་པ་ལྟར་ཕྱི་རོལ་པའི་ཆགས་བྲལ་དང་། ཉན་རང་སློབ་པ་དང་། མི་
སློབ་པ་རྣམས་ལས་ཁྱད་པར་དུ་འཕགས་པར་གྲུབ་ལ། སྤང་རྟོགས་དེ་ལྟ་བུས་ནི་
མཁྱེན་པ་ཕུལ་དུ་བྱུང་བ་འགྲུབ་ཅིང་། སྤང་རྟོགས་དེ་དག་ཀྱང་བསྐལ་པ་བརྒྱ་
ལ་སོགས་པར་བསྒོམས་པའི་ཉན་རང་ལའང་མི་འབྱུང་བས་ཡུན་རིང་དུའང་
ཚེགས་ཆེན་པོ་སྒྲུབ་དགོས་ལ། དེ་ལྟ་བུར་སྒྲུབ་པའང་གཞན་དོན་ལྷུར་ལེན་གྱི་
སྙིང་རྗེ་ལ་སོགས་པའི་ཐབས་ཁྱད་པར་ཅན་ལ་ལྟོས་པར་དངོས་སྟོབས་ཀྱིས་གྲུབ་
པས་ནི་བརྩེ་བ་ཐུགས་རྗེ་ཆེན་པོ་ལ་སོགས་པ་ཡོན་ཏན་ཕུལ་དུ་བྱུང་བ་དང་ལྡན་
པར་གྲུབ་བོ། །ཡང་ན། སྟོང་པ་དང་བདག་མེད་པ་ལ་སོགས་པ་རྣམས་རྟོགས་
པའི་བློ་རྣམས་ཡུལ་གྱི་གནས་ལུགས་ལ་ཞུགས་པར་དངོས་སྟོབས་ཚད་མས་གྲུབ་
ཅིང་༑ དེ་ཡུན་རིང་དུ་གོམས་ན་གསལ་སྣང་རབ་ཀྱི་མཐར་ཐུག་པ་འབྱུང་བར་
རྟེན་བརྟན་ཅིང་ལུས་ཀྱི་འབད་རྩོལ་ལ་མི་ལྟོས་པའི་སེམས་ཀྱི་ཆོས་ཡིན་པའི་
རྟགས་ཀྱིས་སྒྲུབ་པའི་མཐུན་དཔེར། འདོད་པ་དང་འཇིགས་གོམས་པ་སོགས་
བཞག་ཅིང་། དེར་མ་ཟད་ཤེས་བྱའི་གནས་ལ་ལོ་དང་ཟླ་བ་སོགས་སུ་བསླབས་
པས་སྔ་མ་སྔ་མ་ལས་ཕྱི་མ་ཕྱི་མ་གསལ་དུ་འགྲོ་བར་མྱོང་བས་འགྲུབ་ལ། རིག་པ་
ཕྱི་མ་མཐའ་དག་ཐུག་མེད་དུ་སྒྲུབས་པའི་རིགས་པས་རྟེན་རིག་པ་རྒྱུན་མི་འཆད་
པར་སྒྲུབ་པ་ནི། རྣམ་འགྲེལ་མཛད་པའི་ལུགས་འབྱུང་གི་རིམ་པས་ཐུབ་པ་ཚད་
མར་སྒྲུབ་པའི་སྙིང་པོ་བསྡུས་པ་སྟེ། ཡི་གེ་མང་ཀྱི་དོགས་པའི་འཇིགས་པས་རྒྱ་
ཆེར་མ་བྲིས་སོ། །
-21-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
དེ་ལྟ་བུའི་ཚུལ་གྱིས་སྟོན་པ་དང་། དེའི་བསྟན་པ་དང་། དེ་སྒྲུབ་
པའི་དགེ་འདུན་ལ་ཡིད་ཆེས་པའི་དད་པ་བརྟན་པོ་རྐྱེན་གང་གིས་ཀྱང་མི་ཕྱེད་པ་
ནི༑ བསྟན་པ་དང་སྟོན་པ་སྐྱོན་མེད་དུ་སྒྲུབ་པའི་གཞུང་ལ་རག་ལས་པས་ན།
རིགས་པའི་གཞུང་ལུགས་རྣམས་བློ་མ་ཁུགས་པའི་གང་ཟག་གི་བསླབ་བྱ་ཡིན་
པར་འཛིན་པ་ནི་ཤིན་ཏུ་ཐ་ཆད་ལ། སློབ་པ་རྣམས་ཀྱིས་ཀྱང་། ནང་དུ་ལྟ་བ་ཁྱད་
པར་ཅན་སྐྱེ་བའི་རྒྱུའི་གཙོ་བོ་དང་། ཁྱད་པར་བསྟན་སྟོན་ལ་ཡིད་ཆེས་བསྐྱེད་
པའི་ཐབས་སུ་མི་འགྲོ་བར་གཞན་དང་ཤགས་འགྱེད་པའི་བསམ་པས་ཁ་ཕྱིར་
ལྟས་ཁོ་ནར་ཤོར་ན་ངལ་བ་འབྲས་མེད་དང་། དོན་མ་ཡིན་པ་བསྐྱེད་པར་འགྱུར་
བས་སྙིང་པོ་བླང་བ་ལ་འབད་པར་བྱའོ། །དེ་ལྟར་རང་གཞན་གྱི་དཀོན་མཆོག་
གསུམ་གྱི་ཡོན་ཏན་དང་སྐྱོན་གྱི་ཁྱད་པར་ལ་ཚད་མས་དྲངས་པའི་ངེས་པ་གཏིང་
ཚུགས་པ་རྙེད་ནས། རང་གི་སྐྱབས་གསུམ་པོ་གཏན་གྱི་སྐྱབས་གནས་སླུ་མེད་དུ་
ཤེས་པར་བྱའི། དཀོན་མཆོག་གསུམ་ལ་སོགས་པ་ཤིན་ཏུ་ལྐོག་གྱུར་ཡིན་པས་
ལུང་ཙམ་ཁོ་ནས་སྒྲུབ་དགོས་ལ། ལུང་ཡང་འགལ་ཟླ་ལ་གེགས་བྱེད་ཀྱི་ཕྱོགས་
ཉིད་རིགས་པ་མཁྱེན་པའི་ལུགས་ཡིན་ནོ་ཞེས་སྨྲ་བ་རྣམས་ལ་ནི། སྐྱབས་འགྲོའི་
ལམ་ལ་ཡུན་རིང་དུ་འབད་ཀྱང་འབྲས་བུ་འབྱིན་མི་འབྱིན་ཐེ་ཚོམ་ཟ་བ་ཉིད་དུ་
ཁས་ལེན་དགོས་ཤིང་། སྐྱབས་ཡུལ་ལ་ཐེ་ཚོམ་ཟ་བས་བློ་གཏིང་ཚུགས་པའི་
སྐྱབས་འགྲོ་མི་བྱེད་དོ་ཞེས་སྨྲ་དགོས་པར་འགྱུར་རོ། །
འདིར་སྨྲས་པ། ཕྱི་ནང་རིག་གནས་ཀུན་ལ་བློ་གྲོས་རྒྱས། །ཕྱི་ལྟས་ཚིག་
ལ་མི་རྟོན་གདམས་པར་ཤར། །སྟོན་དང་བསྟན་པའི་གནད་ལ་ཡིད་ཆེས་སྐྱེས།།
སྡོམ་གསུམ་བཅས་མཚམས་ཤེས་ནས་སྲོག་ལྟར་བསྲུང་། །འཁོར་འདས་རང་
-22-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
བཞིན་མེད་པར་རྟོགས་པའི་མཐུས། །འགྲོ་ལ་སྙིང་རྗེའི་གདུང་ཤུགས་ཆེར་རྒྱས་
ཏེ༑ ༑ཕན་བདེ་སྐྱེད་ཕྱིར་བསྟན་པའི་ཁུར་འཁྱེར་བ། །དེ་ཡིས་རྒྱལ་བའི་བསྟན་པ་
རྫོགས་པར་འཛིན། ཅེས་བྱ་བ་ནི་བར་སྐབས་ཀྱི་ཚིགས་བཅད་དོ། ། །
དཔལ་དུས་ཀྱི་འཁོར་ལོའི་རིམ་པ་དང་པོའི་ལམ་གྱི་རྣམ་པར་བཞག་པ་
བསྐྱེད་རིམ་སྣང་བའི་ཉིན་བྱེད་ཅེས་བྱ་བ་ལས། ལམ་སྤྱིའི་རྣམ་པར་བཞག་པ་སྟེ་
ལེའུ་དང་པོའོ།། །།
གཉིས་པ་ཁྱད་པར་རྡོ་རྗེ་ཐེག་པའི་ལམ་གྱི་རྣམ་གཞག་ལ་བཞི། མདོ་
རྒྱུད་གཉིས་སུ་འབྱེད་པའི་རྒྱུ་མཚན། དེ་གཉིས་ཀྱི་ཁྱད་པར། རྒྱུད་སྡེ་སོ་སོའི་རང་
བཞིན་༑ ཁྱད་པར་དུས་ཀྱི་འཁོར་ལོའི་རྣམ་གཞག་གོ། །
དང་པོ་ནི། སྤྱིར་བདེ་བར་གཤེགས་པའི་གསུང་རབ་ཀྱི་བརྗོད་བྱའི་
ལུས་རིས་ཀྱི་སྒོ་ནས་བསྡུས་ན་ཐེག་པ་མཆོག་དམན་གཉིས་ སམ། ཉན་ རང་
བྱམས་ སེམས་ ཀྱི་ཐེག་པ་གསུམ་དུ་བསྡུས་ཏེ་གསུངས་ པའང་ ཡོད་ལ། སྤྱོད་
བསྡུས་སྒྲོན་མེ་ལས། དམན་པ་ལ་མོས་པ་ལ་ཆགས་བྲལ་གྱི་སྤྱོད་པ། རྒྱ་ཆེན་པོ་
ལ་མོས་པ་ལ་ས་དང་ཕ་རོལ་ཏུ་ཕྱིན་པའི་སྤྱོད་པ། ཟབ་མོ་ལ་ལྷག་པར་མོས་པ་
ལ་འདོད་ཆགས་ཀྱི་སྤྱོད་པ་བསྟན་ཏོ། །ཞེས་སྤྱོད་པ་གསུམ་དུ་བསྡུས་ཤིང་།
སློབ་དཔོན་ཀྲི་པི་ཏ་ཀ་མ་ལའི་ཚུལ་གསུམ་སྒྲོན་མེར། བདེན་པའི་དེ་ཉིད་
ཚུལ་སྟོན་དང་། །ཕ་རོལ་ཕྱིན་པའི་ཚུལ་སྟོན་གང་
། །གསང་སྔགས་ཆེན་པོའི་
ཚུལ་སྟོན་ཡང་། །བསྡུས་ནས་འདིར་ནི་བསྟན་པ་ཡིན། །ཞེས་བདེན་བཞིའི་
ཚུལ་དང་། ཕ་རོལ་ཏུ་ཕྱིན་པའི་ཚུལ་དང་། གསང་སྔགས་ཆེན་པོའི་ཚུལ་གསུམ་དུ་
-23-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
བསྡུས་མོད་ཀྱི། འདིར་ནི་མདོ་སྡེ་དང་རྒྱུད་སྡེ་གཉིས་སུ་དབྱེ་བའི་ཐ་སྙད་བྱ་
ལ༑ དེ་ ལ་ རྒྱུའི་ ཐེག་ པ་ དང་། འབྲས་ བུའི་ ཐེག་ པ་ ཞེས་ ཀྱང་ བཤད་དེ།
སློབ་དཔོན་ཛྙཱ་ན་ཤྲཱིའི་མཐའ་གཉིས་སེལ་བར་གསང་བ་ལུང་བསྟན་པའི་མདོ་
དྲངས་པ་ལས། རྒྱུ་ལ་མོས་པ་རྒྱུ་ཆོས་ཀྱི། །འཁོར་ལོ་རབ་ཏུ་བསྐོར་ཟིན་
ནས༑ ༑རྡོ་རྗེ་ཐེག་པའི་ཉེ་ལམ་ཞིག །མ་འོངས་དུས་ན་འབྱུང་བར་འགྱུར། །ཞེས་
གསུངས་ཤིང་། སློབ་དཔོན་དེས་རྒྱུ་དང་འབྲས་བུའི་ཐེག་པར་ཐ་སྙད་མཛད་ལ།
སློབ་དཔོན་ཤཱནྡྷ་ཀ་ར་ཝརྨས་ནི། རྣལ་འབྱོར་བླ་མེད་ཀྱི་རྒྱུད་དོན་ལ་འཇུག་པ་
ལས༑ བྱང་ཆུབ་སེམས་དཔའི་ཐེག་པ་ལ་ཡང་གཉིས་ཏེ། ས་དང་ཕ་རོལ་ཏུ་ཕྱིན་
པའི་ཐེག་པ་དང་། གསང་སྔགས་འབྲས་བུ་རྡོ་རྗེའི་ཐེག་པའོ། །ཞེས་ཐེག་ཆེན་ལ་
གཉིས་སུ་འབྱེད་པར་མཛད་དོ། །སློབ་དཔོན་འདིས་ནི་གསང་སྔགས་ལ་རིག་
པ་འཛིན་པའི་སྡེ་སྣོད་ཅེས་སྡེ་སྣོད་གསུམ་དུ་མ་གཏོགས་པའི་སྡེ་སྣོད་བཞི་
པར་ཡང་བཞེད་ལ། ཁ་ཅིག་གསང་སྔགས་མདོ་སྡེའི་སྡེ་སྣོད་དུ་འདོད་ཅིང་། ཡང་
ཁ་ཅིག་སྡེ་སྣོད་གསུམ་ཀས་བསྡུས་པར་འདོད་དོ། །དེ་ལྟར་ན། གང་དུ་འདོང་
བ་འབྲས་བུ་ཐེག་པ་ལ་སྔགས་དང་ཕ་རོལ་ཏུ་ཕྱིན་པ་གཉིས་ཀྱིས་བསྒྲུབས་
པའི་སངས་རྒྱས་རྒྱན་མེད་དང་། རྒྱན་བཅས་སོགས་ཀྱི་ཁྱད་པར་འདོད་པ་ནི་ཆེས་
མི་རིགས་ཏེ། ལམ་གཉིས་ཀའི་ཐོབ་བྱ་ཡང་རང་ལམ་གྱི་སྐྱོན་ཀུན་ཟད་དང་ཡོན་
ཏན་ཀུན་རྫོགས་ཀྱི་སངས་རྒྱས་སུ་མཚུངས་ པའི་ ཕྱིར་རོ། །དེས་ན་གང་
གིས་འདོང་བ་རྒྱུའི་ཐེག་པ་ལ་ཁྱད་པར་གཏན་མེད་ན་སོ་སོར་བཤད་པ་དགོས་
མེད་དུ་འགྱུར་ལ། ཡོད་ན་ཡང་བརྗོད་དགོས་ཞེ་ན། འདི་ལ་ཡང་མི་མཐུན་པར་སྨྲ་
བ་མང་མོད་ཀྱི། འཐད་པའི་ ཕྱོགས་ནི། སྤྱིར་ཉན་རང་བྱང་སེམས་ཀྱི་ཐེག་པ་
-24-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
གསུམ་དུ་འཇོག་པ་ཡང་། གང་ཟག་གི་རིགས་མི་འདྲ་བ་ལ་ལྟོས་ནས་བཞག་
པ་ཡིན་ལ། དེ་བཞིན་དུ་འདིར་ཡང་། གང་ཟག་འདོད་ཡོན་ལ་ཆགས་པ་ལམ་དུ་
བསྒྱུར་བ་དང་མི་བསྒྱུར་བ་ལ་ལྟོས་ནས་སྔགས་དང་ཕ་རོལ་ཏུ་ཕྱིན་པའམ་མདོ་
སྡེ་དང་རྒྱུད་སྡེ་གཉིས་གཞག་སྟེ། གང་ཟག་དེ་གཉིས་ཐེག་པ་དེ་གཉིས་ཀྱི་ཆེད་དུ་
བྱ་བའི་གདུལ་བྱའི་གཙོ་བོ་ཡིན་པའི་ཕྱིར་རོ། །
འདི་ལ་ཕྱིས་ཀྱི་མཁས་པ་ཁ་ཅིག དེ་ལྟ་བུ་མི་རིགས་ཏེ། ཕར་ཕྱིན་གྱི་
བྱང་ སེམས་ འདོད་ ཡོན་ལ་ ཆགས་ པ་དང་བཅས་པ་ ཡང་ ཡོད་ལ། སྔགས་ ཀྱི་
བྱང་སེམས་དེ་མེད་པ་ཡང་ཡོད་པའི་ཕྱིར་རོ། །ཞེས་གསུང་བ་ནི་གཏན་ཚིག་མ་
གྲུབ་ཅིང་ཁྱབ་པ་མ་ངེས་ཏེ། སྔགས་ཀྱི་བྱང་སེམས་ལ་སྤྱིར་འདོད་ཡོན་ལམ་དུ་མི་
བྱེད་པ་ཡོད་པའི་ཕྱིར་ཞེས་པ་ནི་ཤིན་ཏུ་མ་གྲུབ་སྟེ། སྔགས་ཀྱི་བྱང་སེམས་ཡིན་
ན་འདོད་ཡོན་ལ་ཆགས་པ་ལམ་གྱི་གཙོ་བོར་བྱེད་པ་ ཡིན་དགོས་པའི་ཕྱིར་
རོ༑ ༑འཁྲིག་པའམ་དབང་པོ་གཉིས་སྦྱོར་དངོས་ཀྱི་ཆགས་པ་ལམ་དུ་མི་བྱེད་
པ་ཡོད་པའི་ཕྱིར་ཞེས་ཟེར་ན་ནི་དེས་ཕྱོགས་སྔ་མ་དགག་པར་མི་ནུས་ཏེ། དེ་ལྟ་
བུ་གསང་སྔགས་ཕར་ཕྱིན་ལས་ཐེག་པ་ལོག་པར་འཇོག་པའི་འཇོག་བྱེད་དུ་ཁས་
མ་བླངས་པའི་ཕྱིར་རོ། ཁྱབ་པ་མ་ངེས་པ་ནི། འོ་ན་ཉན་རང་གཉིས་ཐེག་
པ་སོ་སོར་འཇོག་པ་ལ་འཇོག་བྱེད་ཅི་ཡོད། རྣམ་པར་ཐར་པ་ཅུང་ཟད་ཙམ་ཞིག་
གིས་ལྷག་པ་ཞེས་བཟུང་རྟོག་སྤངས་མ་སྤངས་ཀྱིས་འཇོག་གོ་ཞེ་ན། ཁྱེད་རང་
ལྟར་ན་ཉན་ཐོས་བཟུང་རྟོག་སྤངས་པ་ཡང་ཤིན་ཏུ་མང་ལ་རང་རྒྱལ་སློབ་པ་
བཟུང་རྟོག་མ་སྤངས་པ་ཡོད་པས་འཇོག་བྱེད་སྐྱོན་ཅན་དུ་ཐལ་ལོ། །དེ་བཞིན་དུ་
རྟེན་འབྲེལ་ལུགས་འབྱུང་ལུགས་ལྡོག་བསྒོམ་པ་དང་མཁས་པར་བྱ་བའི་དངོས་པོ་
-25-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
དྲུག་ལ་མཁས་པར་བྱེད་པ་དང་ཚོགས་བསོག་པ་ཡུན་རིང་ཐུང་སོགས་ལའང་
མཚུངས་སོ། ཁྱད་ཆོས་དེ་དག་ཉན་རང་གི་གང་ཟག་རེ་རེ་ནས་མི་ལྡན་པ་དང་
ལྡན་པ་མི་དགོས་ཀྱི། གཙོ་ཆེ་བའི་ཁྱད་ཆོས་སུ་ལྡན་པས་ཆོག་གོ་སྙམ་ན་
ནི༑ འདིར་དབང་པོ་གཉིས་སྦྱོར་དངོས་ཀྱི་ཆགས་པ་ལམ་བྱེད་ཡོད་མེད་ལ་བྱས་
ན་ཡང་ཉེས་པ་ཅི་ཞིག་ཡོད། དེས་ན་ཐེག་པ་སོ་སོར་འབྱེད་པ་ནི་རིས་དང་མོས་
པ་ཐ་དད་པའི་གང་ཟག་གི་ཁྱད་ཆོས་ཀྱི་གཙོ་བོ་རེ་རེ་ལམ་གྱི་གཙོ་བར་བྱས་ནས་
ཉམས་སུ་ལེན་པ་ཅིག་ཡོད་ན་དེ་ཙམ་གྱིས་བཞག་པར་ནུས་སོ། ། །
གཉིས་པ་ནི། སྔགས་དང་ཕ་རོལ་ཏུ་ཕྱིན་པ་གཉིས་ཀྱི་ཁྱད་པར། །གང་
ཟག་རྣོ་བརྟུལ་དང་ལམ་བགྲོད་པ་མྱུར་བུལ། རྒྱུ་ཐེག་ཆེན་སེམས་བསྐྱེད། གྲོགས་
ལྟ་བ་རྣམ་དག འབྲས་བུ་རྫོགས་པའི་སངས་རྒྱས་ལ་བཟང་ངན་སོགས་ཀྱི་སྒོ་
ནས་དབྱེ་བར་མི་ནུས་ཏེ། །གང་ཟག་གི་ཁྱད་པར་ཕར་ཕྱིན་ཐེག་པ་ཉིད་
ལའང་ཡོད་པའི་ཕྱིར་དང་སེམས་བསྐྱེད་སོགས་ལ་ཁྱད་པར་ཅུང་ཟད་ཀྱང་མེད་
པའི་ཕྱིར་རོ་ཞེ་ན། འདིའི་ལན་ལ་བོད་སྔ་མ་འགའ་ཞིག་ཆགས་པ་ལམ་བྱེད་ཡོད་
མེད་དང་ལམ་བདེ་བས་བརྒྱན་པ་ཡོད་མེད་དང་། ལུས་ལ་གནད་དུ་བསྣུན་ .
པ་ཡོད་མེད་སོགས་ལ་བྱེད་དོ། མཁས་པ་ཕྱི་མ་དག འདོད་པ་སྔ་མ་རྣམས་ནང་
གསེས་རེ་རེ་ནས་དཔྱད་པའི་ཚེ་ཁྱབ་ཆེས་པ་དང་ཆུང་བ་སོགས་ཀྱི་སྐྱོན་ཅན་དུ་
བྱས་ནས། རང་ གི་ལུགས་ལ་ གཟུགས་སྐུ་དང་རྣམ་པ་དངོས་སུ་མཐུན་པར་
ལམ་དུས་སུ་སྒོམ་པའི་རྣལ་འབྱོར་ཡོད་མེད་ལ་སྔགས་དང་མདོའི་ཁྱད་པར་དུ་
བཞེད་མོད། འདི་ལ་ཡང་རྣལ་འབྱོར་དེ་ལྟ་བུ་སྔགས་ཀྱི་ལམ་གྱི་གཙོ་བོ་ཡིན་
ཞིང་སྔགས་ཀྱི་གདུལ་བྱའི་གཙོ་བོས་དེ་ལྟར་ཉམས་སུ་ལེན་པས་གཙོ་ཆེ་བའི་ཁྱད་
-26-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
ཆོས་སུ་བཞེད་ན་ནི་འགལ་བ་མེད་མོད་ཀྱི། གསལ་བའི་དབྱེ་བ་རེ་རེ་ནས་ཁྱད་
ཆོས་དེ་ལྡན་པ་དགོས་ཤིང་། དེའི་རྒྱུ་མཚན་གྱིས་གསང་སྔགས་ཀྱི་ལྷ་སྒྲུབ་པའི་
རྣལ་འབྱོར་ཡིན་ན་རང་ལྷར་སྒོམ་པ་ངེས་པར་དགོས་པར་འདོད་པ་ནི། དང་པོར་
རང་གིས་ཁས་བླངས་པ་དང་འགལ་བ་ཡིན་ཏེ། ཡེ་ཤེས་རྡོ་རྗེ་ཀུན་ལས་བཏུས་
ལས༑ འཇིགས་ པར་ དམིགས་ ཤིང་ ཤིན་ཏུ་གཙང་བར་ བྱེད་ པ་ དང་། ཡེ་
ཤེས་སེམས་དཔའི་བདེ་བ་དམ་པ་མེད་པ་དང་། །བདག་ཉིད་ལྷ་ཡི་བསྙེམས་པ་
མེད་པ་དང་། །རྨད་དུ་བྱུང་བའི་སྤྱོད་ཡུལ་མེད་པ་དང་། སྐྱོན་གྱི་རྒྱུའི་རྟོག་པས་
རབ་ཏུ་སྤྱོད་པ་སྒྲུབ་པར་བྱེད་པ་ནི་བྱ་བའི་རྒྱུད་ལ་གནས་པ་ཡིན་ནོ། །ཞེས་བདག་
བསྐྱེད་སོགས་མེད་པར་གསུངས་པའི་དགོངས་པ་ལེན་པའི་ཚེ། དེ་ལྟ་བུ་ནི། བྱ་
རྒྱུད་ཀྱི་གདུལ་བྱ་ལྷའི་རྣལ་འབྱོར་རྩེ་གཅིག་ཏུ་བསྒོམས་པས་འཇིགས་ཤིང་སྐྲག་
པ་དང་། རྨད་དུ་བྱུང་བ་སྟེ་འཇིག་རྟེན་དང་འགལ་བའི་འདོད་ཆགས་ཀུན་སྤྱོད་
ལམ་དུ་བྱེད་པ་ནི་སྣོད་དུ་མ་གྱུར་པ་དང་། སྐྱེ་རྒ་ལ་སོགས་པའི་སྐྱོན་གྱི་རྒྱུའི་རྣམ་
རྟོག་བདེན་འཛིན་དང་བཅས་པའི་སྤྱོད་ལམ་སྒྲུབ་པའི་བྱེ་བྲག་པ་འགའ་ཞིག་ལ་
རང་ལྷར་བསྐྱེད་པ་དང་། ཡེ་ཤེས་པ་འཇུག་པ་མེད་པར་གསུངས་ཀྱི་བྱ་རྒྱུད་ཀྱི་
གདུལ་བྱ་གང་ཡིན་ཐམས་ཅད་ལ་མ་ཡིན་ནོ་ཞེས་བྱ་རྒྱུད་ཀྱི་ལམ་ཉམས་སུ་ལེན་
པའི་གང་ཟག་འགའ་ཞིག་གིས་རང་ལྷར་མི་སྒོམ་པར་གསལ་བར་དམ་བཅས་
པའི་ཕྱིར་རོ། །གལ་ཏེ་གང་ཟག་དེའི་རྣལ་འབྱོར་དེ་བྱ་རྒྱུད་ཀྱི་རྣལ་འབྱོར་མ་ཡིན་
ནོ་ཞེ་ན། འོ་ན་གང་ཟག་དེ་བྱ་རྒྱུད་ཀྱི་གདུལ་བྱར་ཇི་ལྟར་འགྱུར་བསམ་པར་
བྱའོ༑ ༑དེས་ན་སྔར་བཤད་པ་ལྟར་ལམ་དང་གང་ཟག་གི་གཙོ་བོ་ལ་ཁྱད་ཆོས་
ལྡན་མི་ལྡན་ཙམ་གྱིས་བཞག་པར་རིགས་ལ། དེ་ལྟར་ན་གོང་དུ་བཤད་
-27-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
པའི་འདོད་ཡོན་ལ་ཆགས་པ་ལམ་གྱི་གཙོ་བོ་བྱེད་མི་བྱེད་དང་འབྲས་བུ་དང་རྣམ་
པ་མཐུན་པར་སྒོམ་པ་ཡོད་མེད་དང་། འདོད་ཡོན་གྱི་བདེ་བས་ལམ་བརྒྱན་མ་
བརྒྱན་དང་། རྩ་རླུང་ཐིག་ལེའི་རྣལ་འབྱོར་གྱི་སྒོ་ནས་ལུས་ལ་གནད་དུ་བསྣུན་
པ་ཡོད་མེད་རྣམས་ཐམས་ཅད་ཀྱིས་སྔགས་དང་། ཕར་ཕྱིན་གྱི་ཁྱད་པར་ཕྱེ་བ་
མ་ཡིན་ནོ་ཞེས་ཤེས་པར་བྱའོ། །གཞན་ཡང་ཚུལ་གསུམ་སྒྲོན་མེར། དོན་གཅིག་
ན་ ཡང་ མ་རྨོངས་ དང་། །ཐབས་ མང་ དཀའ་ བ་ མེད་ པ་ དང་། །དབང་པོ་རྣོན་
པོའི་དབང་བྱས་པས། །སྔགས་ཀྱི་ཐེག་པ་ཁྱད་པར་འཕགས། །ཞེས་པ་ཡང་
གཞུང་གི་ཚིག་དོན་མ་བཅོས་པར་བཤད་ན་ནི། ཁྱད་ཆོས་སུ་རུང་ལ། འགྲེལ་པ་
བྱེད་པ་དག་གིས་བཤད་པའི་རྣམ་གཞག་རྣམས་ནི་རྩྭ་བལ་བ་ཛ་ལྟར་འཛིངས་པ་
ཉིད་དུ་ཁོ་བོས་རྟོགས་སོ། །
གསུམ་པ་ལ་རྒྱུད་ཀྱི་དབྱེ་བ། འབྱེད་པའི་རྒྱུ་མཚན། ཕྱེ་བ་སོ་སོའི་རང་
བཞིན་ནོ། །
དང་པོ་ནི། གསང་སྔགས་ཀྱི་རྒྱུད་སྡེ་རྣམས་རིགས་ལ་སོགས་པའི་སྒོ་ནས་
གསུམ་དུ་བཤད་པ་དང་། ལྔར་བཤད་པ་དང་། བདུན་དུ་བཤད་པ་ལ་སོགས་
པ་འབྱུང་མོད་ཀྱི། རྒྱ་བོད་གཉིས་ཀར་དུ་གྲགས་ཆེ་བ་ནི་བཞིར་འབྱེད་
པ་འདི་ཡིན་ཏེ། རྡོ་རྗེ་གུར་གྱི་ལེའུ་བཅུ་གསུམ་པ་ལས། དམན་པ་རྣམས་ལ་བྱ་
བའི་རྒྱུད། །བྱ་མེད་རྣལ་འབྱོར་དེ་ལྟག་ལའོ། །རྣལ་འབྱོར་མཆོག་ནི་སེམས་ཅན་
མཆོག །རྣལ་འབྱོར་བླ་མེད་དེ་ལྟག་ལའོ། །ཞེས་གདུལ་བྱ་དམན་
པ་དང་། དེའི་ལྟག་འབྲིང་པོ་དང༌། མཆོག་དང་། དེའི་ལྟག་ཆེས་མཆོག་ཏུ་གྱུར་
པ་སྟེ། གང་ཟག་བཞི་ལ་ལྟོས་ནས་བྱ་བ་དང་། སྤྱོད་པ་དང་། རྣལ་འབྱོར་དང་།
-28-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
རྣལ་ འབྱོར་ བླ་ མེད་ བཞིར་ གསུངས་ པ་ ལྟར། ཤུདྡྷ་ ཀ་ རས་ ཀྱང་།
གསང་སྔགས་འབྲས་བུ་རྡོ་རྗེ་ཐེག་པ་ལ་ནི་འཇུག་པའི་སྒོ་རྣམ་པ་བཞི་སྟེ། བྱ་བའི་
རྒྱུད་དང་། སྤྱོད་པའི་རྒྱུད་དང་། རྣལ་འབྱོར་གྱི་རྒྱུད་དང་། རྣལ་འབྱོར་བླ་ན་མེད་
པའི་རྒྱུད་ཅེས་སྤྱིར་གྲགས་པ་ཡིན་ནོ། །ཞེས་བཤད་ལ། དེ་བཞིན་དུ་མཁས་པ་དུ་
མས་བཤད་ཅིང་། གངས་ཅན་པ་རྣམས་ནི་རྣམ་གཞག་འདི་ཁོ་ན་འདོད་དོ། །
གཉིས་པ་ནི། རྒྱུད་སྡེ་བཞིར་འབྱེད་པ་འདི། སེམས་བསྐྱེད་དང་ཤེས་
རབ་དང་ཐབས་ལ་སོགས་པ་ལམ་གྱི་གཙོ་བོ་མི་འདྲ་བས་ཀྱང་འབྱེད་པར་མི་
རིགས་ཏེ། ལམ་གྱི་གཙོ་བོའི་ལུས་རྣམས་ནི་རྒྱུད་སྡེ་བཞི་ཀའང་མཚུངས་པའི་ཕྱིར་
རོ༑ ༑ཐོབ་བྱ་མི་འདྲ་བའི་སྒོ་ནས་ཀྱང་མ་ཡིན་ཏེ། མདོ་སྔགས་གཉིས་ཀྱི་ཐོབ་
བྱའི་སངས་རྒྱས་ལའང་ཁྱད་པར་མི་འཐད་ན་རྒྱུད་སྡེ་བཞི་ལ་ལྟ་ཅི་སྨོས་པའི་ཕྱིར་
རོ༑ །གལ་ཏེ་ལམ་གྱི་ཁྱད་པར་མི་འདྲ་བ་དང་གང་ཟག་མཆོག་དམན་སོགས་
ཀྱིས་འཇོག་ན། རྒྱུད་སྡེ་རེ་རེ་ལའང་དབྱེ་བ་མང་དུ་དགོས་པར་ཐལ་བས། ཐུན་
མོང་མ་ཡིན་པའི་འཇོག་བྱེད་ཁྱད་པར་མེད་དོ་ཞེ་ན། འདི་ལ་བོད་སྔ་མ་དག མན་
ངག་སྙེ་མའི་ཉེར་གསུམ་པ་ལས། རྒོད་པས་རྒྱུད་འདི་འཕྲུལ་དགའ་བ་རྣམས་ཀྱི་
ལྟ་བུའོ། །ཞེས་སོགས་ལ་རྟེན་ནས། མངོན་པ་ནས། གཉིས་གཉིས་འཁྱུད་དང་
ལག་ བཅངས་ དང༌། །རྒོད་ དང་ ལྟས་ པས་ འཁྲིག་ པ་ ཡིན། །ཞེས་ བཤད་
པའི་འཁྱུད་པ་དང་ལག་བཅངས་གཅིག་ཏུ་བྱས་ནས་འཁྲིག་པ་བྱེད་ཚུལ་མི་འདྲ་བ་
བཞི་ལ་ལྟོས་ནས་རིམ་པ་ལྟར་བླ་མེད་ལ་སོགས་པའི་རྒྱུད་སྡེ་བཞིར་བཞག་གོ་
ཞེས་དང་། ཁ་ཅིག་ནི། སློབ་དཔོན་ཀུན་སྙིང་གི་བཞེད་པར་བྱས་ནས། འདོད་
ཆགས་ཅན་དབང་ཕྱུག་གི་དང་། ཞེ་སྡང་ཅན་ཁྱབ་འཇུག་གི་དང་། གཏི་མུག་ཅན་
-29-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ཚངས་པའི་རྗེས་སུ་འབྲང་བ་དང་། དེ་གསུམ་གང་དུའང་མ་ངེས་པ་གང་རུང་དང་
ཕྲད་ན་དེའི་རྗེས་སུ་འཇུག་པ་སྟེ། མུ་སྟེགས་རིགས་བཞི་པོ་དེ་རྗེས་སུ་བཟུང་བའི་
ཕྱིར་དུ། རིམ་པ་ལྟར། བླ་མེད་དང་། སྤྱོད་པ་དང་། བྱ་བ་དང་། རྣལ་འབྱོར་
རྣམས་བསྟན་ཏོ་ཞེས་དང་། རྒྱ་གར་བ་འགའ་ཞིག་དང་བོད་ལ་ལ་དག་ནི། མི་
རིགས་བཞི་ལས། བྲམ་ཟེའི་རིགས་ལ་བྱ་རྒྱུད། རྒྱལ་རིགས་ལ་རྣལ་འབྱོར་རྒྱུད།
རྗེའུ་རིགས་ལ་ཆགས་སྡང་གཉིས་ཆུང་ཞིང་གཏི་མུག་ཤས་ཆེ་བ་ལ་སྤྱོད་རྒྱུད། དེ་
ལས་ལྡོག་པ་ལ་གསང་འདུས་སོགས་ཀྱི་ཕ་རྒྱུད། ཆགས་སྡང་གཉིས་ཆེན་པོའི་
ཆེན་པོ་གཏི་མུག་ཆུང་ངུའི་ཆུང་ངུ་། རིགས་གདོལ་པའི་རིགས་ལ་བདེ་མཆོག་
ལ་སོགས་པའི་མ་རྒྱུད་བསྟན་ཏོ་ཞེས་ཟེར་རོ། །དེ་ལ་འདོད་པ་སྔ་མ་ནི། འཁྲིག་
པ་བྱེད་ཚུལ་བཞི་པོ། དེ་རྒྱུད་སྡེ་བཞིའི་ཆགས་ལམ་དུ་བྱེད་ཚུལ་གྱི་དཔེ་རུ་འཛིན་
པ་ཡིན་ན་ནི་འཐད་ལ། གལ་ཏེ་དེ་ལྟར་བྱེད་པའི་འདོད་ཁམས་ཀྱི་ལྷ་མི་རིགས་
བཞི་པོ་དེ་རྒྱུད་སྡེ་བཞིའི་སོ་སོའི་གདུལ་བྱའམ། སྒྲུབ་པ་པོར་འདོད་ན་ནི་མི་
རིགས་ཏེ། མི་ལྟ་བུའི་གང་ཟག་རེ་རེས་ཀྱང་རྒྱུད་སྡེ་བཞི་ལ་རིམ་ཅན་དུ་བསླབས་
ནས་རྒྱུད་སྦྱོང་དགོས་པར་བརྟག་གཉིས་ལས་གསུངས་པའི་ཕྱིར་ཏེ། །དང་པོར་
གསོ་སྦྱོང་སྦྱིན་པར་བྱ། །ཞེས་སོགས་ཀྱི་མཐར། སྔགས་ཀྱི་རིམ་པ་ཀུན་ཤེས་
ནས༑ དེ་ རྗེས་ཀྱེ་ཡི་རྡོ་རྗེ་བསྟན། །ཞེས་སོ། །དེ་བཞིན་དུ། མུ་སྟེགས་བཞི་པོ་
རྒྱུད་སྡེ་བཞིའི་གདུལ་བྱའི་གཙོ་བོར་འདོད་པའང་མི་རིགས་ཏེ། སྔགས་ཀྱི་གདུལ་
བྱ་ནི་གང་ཟག་དབང་པོ་ཡང་རབ་དང་པོར་སངས་རྒྱས་པའི་ཐེག་པ་ལ་ལེགས་
པར་བསླབས་པ་ཞིག་དགོས་ ཀྱི་ ལྟ་བ་ངན་པའི་མུ་སྟེགས་དང་པོ་ནས་རྒྱུད་
ལ་འཇུག་པ་མི་འཐད་པའི་ཕྱིར་རོ། །ལུགས་དེ་ཀུན་སྙིང་གི་བཞེད་པའང་མ་ཡིན་
-30-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
ཏེ༑ དེས་མཛད་པའི་ཡོ་གའི་སྐོར་མཐའ་ཡས་པ་ཞིག་ཡོད་ཀྱང་། དེ་རྣམས་སུ་
ནི་ བླ་མེད་ ཀྱི་ཆོས་ སྐད་ མི་འདོན་ལ། གསང་འདུས་ ཀྱི་འགྲེལ་ པར་ ནི།།
ཁྱབ་འཇུག་གི་རྒྱུད་ལ་དགའ་བ་ལ་བླ་མེད་ཀྱི་འདོད་ཆགས་ཀྱི་ཀུན་སྤྱོད་རྣམས་
བསྟན་པར་བཤད་པའི་ཕྱིར་རོ། དེས་ན་རྒྱུད་སྡེ་བཞིའི་ཀུན་སྤྱོད་ཁྱད་པར་བ་
རྣམས་ ཀྱིས་མུ་སྟེགས་རྣམས་ཀྱང་ དགའ་ ཞིང་འདུན་པར་བྱེད་པའི་ ཞར་བྱུང་
གི་དགོས་པ་ཡོད་དོ་ཞེས་པ་ཡིན་ནོ། །འདིར་མཁས་པ་ཕྱི་མ་དག བླ་མེད་ཀྱི་རྒྱུད་
ཀྱི་ གདུལ་ བྱའི་ གཙོ་ བོ་ ལ་ ཞེ་ སྡང་ ཤས་ ཆེ་ བ་ སོགས་ དགོས་ པར་ བླ་ མ་
རྣམས་འདོད་པ་ཤིན་ཏུ་མི་འཐད་དེ། སྤྱིར་ཐེག་ཆེན་དང་། ཁྱད་པར་སྔགས་ཀྱི་
གདུལ་བྱའི་གཙོ་བོ་ཡིན་ན་སྙིང་རྗེ་ལྷག་པར་དུ་ཆེ་བ་དགོས་པའི་ཕྱིར་ཞེས་གསུང་
བའང་རིགས་པར་མ་མཐོང་སྟེ། དེ་ལྟར་ན་གདུལ་བྱ་དེ་ལ་ངེས་འབྱུང་དང་སྐྱོ་
ཤས་ཀྱང་མཆོག་ཏུ་གྱུར་པ་དགོས་པས་འདོད་ཆགས་ཀྱང་ཤས་ཆུང་བར་ཐལ་
ལ༑ དེ་འདོད་ན། གསང་སྔགས་རྡོ་རྗེ་ཐེག་པ་ཆགས་ཅན་གྱི་ལམ་དུ་གསུངས་
པར་རང་གིས་ཀྱང་ཁས་བླངས་པ་དང་འགལ་ལ། ལམ་ཐུན་མོང་བ་རྣམ་ཀྱིས་
རྒྱུད་སྦྱངས་ནས་ཉོན་མོངས་མངོན་གྱུར་བ་སྤངས་པ་དགོས་ན། གསང་སྔགས་ལ་
ཉོན་མོངས་ལམ་དུ་བྱེད་པའི་ཐབས་ཡོད་པར་འདོད་པའང་ཚིག་ཙམ་དུ་འགྱུར་
ཞིང་༑ ཉོན་མོངས་ཇི་ལྟར་ཆེ་བ་ཙམ་གྱིས་ལམ་བགྲོད་བུལ་ཆེ་བར་བཤད་
པ་སོགས་ཀྱང་དོན་དང་མི་ལྡན་པར་འགྱུར་རོ། །དེ་བཞིན་དུ་མི་རིགས་
བཞི་དང་སྦྱང་བའང་མི་རིགས་བཞིའི་ཀུན་སྤྱོད་དང་། རྒྱུད་སྡེ་བཞིའི་ཀུན་སྤྱོད་
ཆ་འདྲ་བར་འཇོག་ན་འཐད་ཀྱང་། མི་རིགས་བཞི་པོ་རྒྱུད་སྡེ་དེ་དང་དེའི་གདུལ་
བྱའི་གཙོ་བོར་འདོད་པ་མི་རིགས་ཏེ། ཨིནྡྲ་བོ་དྷི་དང་ས་ར་ཧ་ལ་སོགས་པའི་རྒྱལ་
-31-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
རིགས་དང་བྲམ་ཟེ་རྣམས་བླ་མེད་ཀྱི་གདུལ་བྱའི་གཙོ་བོར་བྱུང་འདུག་པའི་ཕྱིར་
རོ༑ ༑དེས་ན་བླ་མེད་ཀྱི་གདུལ་བྱའི་གཙོ་བོ་ནི་འཛམ་བུ་གླིང་པའི་ཁམས་དྲུག་
ལྡན་གྱི་མི་ཁོ་ན་ཡིན་ལ། རྒྱུད་གཞན་ལ་དེར་མ་ངེས་མོད་ཀྱི། ལྷ་མིའམ་མིའི་ཡང་
རིགས་བཞི་གང་ཡིན་ཀྱང་རུང་སྟེ། རྒོད་པའི་དགའ་བ་ཙམ་ལམ་དུ་བྱེད་ནུས་ཤིང་།
ཕྱིའི་བྱ་བ་ཁྲུས་དང་གཙང་སྦྲ་སོགས་ལ་གཙོ་བོར་བྱེད་པའི་གདུལ་བྱ་ལ་ལྟོས་ནས་
བྱ་རྒྱུད་དང་། ཆགས་སེམས་ཀྱིས་བལྟས་པའི་དགའ་བ་ཙམ་ལམ་དུ་བྱེད་ནུས་
ཤིང་། ཕྱིའི་བྱ་བ་དང་ནང་གི་རྣལ་འབྱོར་གཉིས་ཀ་ཆ་མཉམ་པར་སྤྱོད་པ་ལ་སྤྱོད་
རྒྱུད༑ ལག་བཅངས་དང་འཁྱུད་པའི་དགའ་བ་ཙམ་ལམ་དུ་བྱེད་ནུས་ཤིང་། ནང་
གི་རྣལ་འབྱོར་བཞི་ལ་གཙོ་བོར་བྱེད་པ་ལ་རྣལ་འབྱོར་རྒྱུད་དང་། དབང་པོ་
གཉིས་སྦྱོར་གྱི་བདེ་བ་ཁྱད་པར་ཅན་ལ་ལམ་དུ་བྱེད་ནུས་པའི་ཐབས་མཁས་ཁྱད་
པར་ཅན་ལ་ལྷག་པར་མོས་ཤིང༌། ཕྱིའི་བྱ་བ་གཙང་སྦྲ་སོགས་ལུས་ངག་གི་སྤྱོད་
པ་ལ་མི་ལྟོས་པར། ལྷའི་རྣལ་འབྱོར་ཁྱད་པར་ཅན་གྱི་སྒོ་ནས་ལྷན་སྐྱེས་ཀྱི་བདེ་
བས་དེ་ཁོ་ན་ཉིད་རྩེ་གཅིག་ཏུ་བསྒོམས་པས་སངས་རྒྱས་མྱུར་དུ་སྒྲུབ་པའི་གདུལ་
བྱ་ལ་ལྟོས་ནས་བླ་མེད་ཀྱི་རྒྱུད་གཞག་གོ །དེ་ཡང་སྤྱི་རིགས་ནས་ལམ་ཐུན་
མོང་བ་དང་རྒྱུད་སྡེ་འོག་མ་རྣམས་སྔོན་དུ་སོང་ཡང་ཚེ་འདིར་བླ་མེད་ཀྱི་སྣོད་རུང་
ཁྱད་པར་ཅན་དུ་དང་པོ་ནས་གྱུར་པའི་རིགས་ཅན་ཡང་ཡོད་དོ། །
གསུམ་པ་ལ་གཉིས་ལས། བྱ་བའི་རྒྱུད་ལ་དོགས་པ་དཔྱད་པ་དང་། ལམ་
གྱི་རྣམ་གཞག་དངོས་སོ། ། །
དང་པོ་ནི། བྱ་བའི་རྒྱུད་ལ་བདག་བསྐྱེད་ཡེ་ཤེས་པ་འཇུག་
པ་སོགས་ཡོད་དམ་མེད་ཅེ་ན། འདི་ལ་དགྲ་ནག་གི་འགྲེལ་པ་ལྷན་ཅིག་སྐྱེས་པའི་
-32-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།།
སྣང་བ་དང་། རྒྱལ་བས་བྱིན་གྱིས་གསང་འདུས་འགྲེལ་པ་དང་། ཨིནྡྲ་བོ་དྷིས་
མཛད་པར་གྲགས་པའི་བདེ་མཆོག་གི་འགྲེལ་པ་རྣམས་ལས་བྱ་སྤྱོད་གཉིས་ཀ་ལ་
རང་ལྷར་བསྐྱེད་པ་ཙམ་ཡང་མེད་པར་བཤད་པ་ནི་འཐད་པ་མ་ཡིན་ཏེ། སྤྱོད་རྒྱུད་
ཀྱི་གཙོ་བོ་རྣམ་སྣང་མངོན་བྱང་དང་ཕྱག་ན་རྡོ་རྗེ་དབང་བསྐུར་བའི་རྒྱུད་གཉིས་ཀ་
ལས་ བདག་ བསྐྱེད་ གསལ་ བར་ གསུངས་ པའི་ ཕྱིར་ རོ། །བྱ་ སྤྱོད་
གཉིས་ཀའི་འགྲེལ་བྱེད་མཁས་པ་སངས་རྒྱས་གསང་བ་དང་བྱང་ཆུབ་མཆོག་
གཉིས་ཀྱིས་ནི། རྒྱུད་སྡེ་དེ་གཉིས་ཀ་ལ་ཡང་བདག་བསྐྱེད་དང་ཡེ་ཤེས་པ་གཞུག་
པ་ དང༌། ལྷ་དྲུག་གི་རྣལ་འབྱོར་གྱི་སྒོ་ནས་བསམ་ གཏན་ གྱི་ ཡན་ ལག་
བཞི་དང་། དེ་ཉིད་གསུམ་གྱི་རྣལ་འབྱོར་ཐུན་མོང་དུ་བྱེད་པར་བཞེད་དེ། ལེགས་
གྲུབ་ཀྱི་མངོན་རྟོགས་འཆད་པ་ན་ཡང་། རྣམ་སྣང་མངོན་བྱང་སོགས་སྤྱོད་རྒྱུད་
ཕལ་ཆེར་ཤེས་བྱེད་དུ་མཛད་པ་སོགས་ཀྱི་རྒྱུ་མཚན་མང་དུ་སྣང་སྟེ། རྒྱས་པར་
རྒྱུད་དང་འགྲེལ་པ་དེ་རྣམས་ལས་རྟོགས་པར་བྱའོ། །བོད་ཀྱི་མཁས་པ་ཕྱི་རབས་
པ་དག བྱ་སྤྱོད་གཉིས་ ཀ་ལ་ ལམ་གྱི་རྣམ་གཞག་སོ་སོ་བ་དང་རྒྱུད་སྡེ་
གོང་འོག་གི་ཁྱད་པར་ཡང་ཆེན་པོ་ཡོད་པར་འདོད་བཞིན་དུ། རྣམ་གཞག་བྱེད་
པའི་ཚེ་ན། རང་ལྷར་སྒོམ་པ་གསང་སྔགས་ཡིན་ཚད་ཀྱི་ཁྱད་ཆོས་སུ་འདོད་པའི་
གྲུབ་མཐའ་བསྲང་བའི་ཕྱིར་དུ། བྱ་རྒྱུད་ལ་ཡང་བདག་བསྐྱེད་ཡོད་པར་ནན་གྱི་
སྒྲུབ་ཅིང་། སྒྲུབ་ བྱེད་ ཀྱི་ གཙོ་བོར། ་ བསམ་ གཏན་ ཕྱི་མའི་རྒྱུད་ལས།
སྒྲ་དང་སེམས་དང་གཞི་ལ་གཞོལ། །ཞེས་སྤྱོད་རྒྱུད་རྣམ་སྣང་མངོན་བྱང་ནས་
བཤད་པའི་ཡན་ལག་བཞིའི་བསམ་གཏན་གྱི་མིང་ཙམ་བཤད་ཅིང་། དེའི་འགྲེལ་
པར་སངས་རྒྱས་གསང་བས་རྣམ་གཞག་སྤྱོད་རྒྱུད་ཇི་ལྟ་བ་བཞིན་དུ་རྣམ་སྣང་
-33-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
མངོན་བྱང་དང་སྦྱར་ནས་བཤད་པ་དེ་ཉིད་ཁུངས་སུ་དྲངས་ནས། ལམ་གྱི་རྣམ་
གཞག་མིང་ཙམ་ཐ་དད་ཀྱང་དོན་གཅིག་ཏུ་བཞག་ལ། ཡང་སངས་རྒྱས་གསང་
བ་དང་། བྱང་ཆུབ་མཆོག་གཉིས་ཀྱིས་བཤད་པ་ཐམས་ཅད་བྱ་སྤྱོད་ཐུན་མོང་གི་
རྣམ་གཞག་ཡིན་པར་ཡང་བདེན་ཞེན་གྱི་འདོད་དོ། །ཚུལ་དེ་ནི་རྒྱུ་མཚན་དེ་ཉིད་
ཀྱི་རིགས་པ་དང་འགལ་བར་རྟོགས་ལ། ཡང་སློབ་དཔོན་བྱང་ཆུབ་མཆོག་གི་
ལེགས་གྲུབ་ཀྱི་མངོན་རྟོགས་ལས། བྱ་བའི་རྒྱུད་ལས་ལྷ་སྒྲུབ་པའི་རིམ་པ་མ་
བསྟན་ཏོ་སྙམ་དུ་བསམ་པར་མི་བྱ་སྟེ། བཅོམ་ལྡན་འདས་ཀྱིས་ཕལ་ཆེར་དུ་མ་
བསྟན་ཀྱང་ཕྱག་ན་རྡོ་རྗེ་དབང་བསྐུར་བའི་རྒྱུད་དང་དེ་ཁོ་ན་ཉིད་བཅུ་པ་ལས་
བསྟན་པའི་ཕྱིར་རོ་ཞེས་དང་། གཅིག་ཏུ་དངོས་གྲུབ་ཐམས་ཅད་གསང་སྔགས་ཀྱི་
ལྷ་དང་དེ་ཁོ་ན་ཉིད་ལ་རག་ལས་ཏེ། དེ་གཉིས་མེད་པར་དངོས་གྲུབ་མི་འགྲུབ་
པའི་ཕྱིར་རོ་ཞེས་བཤད་པའང་ཁུངས་སུ་མི་རུང་སྟེ། ལུང་སྔ་མས་སྒྲུབ་མི་ནུས་པ་
བཤད་ཟིན་ལ་ཕྱི་མའང་མ་ངེས་ཏེ། གསང་སྔགས་ཀྱི་ལྷ་ལ་བདག་བསྐྱེད་ཀྱིས་མ་
ཁྱབ་པའི་ཕྱིར་རོ། སློབ་དཔོན་སངས་རྒྱས་གསང་བས་བསམ་གཏན་ཕྱི་མ་ལས་
བསམ་གཏན་གྱི་ཡན་ལག་རྒྱས་པར་མ་བསྟན་པ་རྡོ་རྗེ་གཙུག་ཏོར་གྱི་རྒྱུད་ལ་
ཁ་འཕངས་པས་ཀྱང་མི་འགྲུབ་ཏེ། རྡོ་རྗེ་གཙུག་ཏོར་བྱ་རྒྱུད་རྩོད་མེད་ཡིན་མོད་
ཀྱི༑ དེ་ལ་ལྷའི་རྣལ་འབྱོར་ཁ་མ་འཕངས་པར་སྲོག་རྩོལ་སོགས་ཀྱི་བསམ་གཏན་
ཁ་འཕངས་པ་ཙམ་ཡིན་པའི་ ཕྱིར་རོ། །དེས་ན་ཚུལ་འདི་ནི། གལ་ཆེ་
ཞིང་དཔྱད་དཀའ་བར་སྣང་བས་ད་དུང་རྒྱུད་ལ་ལེགས་པར་གཏུགས་ནས་དཔྱད་
པར་བྱ་ཞིང་། རེ་ཤིག་ནི། བྱ་སྤྱོད་གཉིས་སུ་དབྱེ་བའི་བྱ་རྒྱུད་རྐྱང་པ་ལ་བདག་
བསྐྱེད་མེད་པར་རྟོགས་ཏེ། བྱ་རྒྱུད་ཀྱི་གཙོ་བོ་གསང་བ་སྤྱི་རྒྱུ་དང་དཔུང་
-34-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
བཟང་དང་ལེགས་གྲུབ་སོགས་ལས། དམ་ཚིག་གི་རྣམ་གཞག་དང་དཀྱིལ་འཁོར་
གྱི་རྣམ་གཞག་ཕྲ་མོ་དང་། ལམ་ལ་སློབ་ཚུལ་ལ་ཡང་ཁྲུས་དང་གཙང་སྦྲ་མདུན་བ་
སྐྱེད་ཀྱི་ལྷ་སྤྱན་དྲངས་མཆོད་བསྟོད་བྱེད་ལུགས་བཟླས་བརྗོད་བྱེད་ཚུལ་གྱི་རིམ་
པ་སོགས་ཀྱི་སྐབས་སུ་ཕྱག་རྒྱ་ཕྲན་ཚེགས་དང་། བསམ་གཏན་ཕྲན་ཚེགས་ཀྱང་
ཞིབ་ཏུ་བཤད་མོད་ཀྱི། རང་ལྷར་བསྒོམ་ཚུལ་ཅུང་ཟད་ཙམ་ཡང་མེད་པའི་
ཕྱིར་དང་། སྔར་བཤད་པའི་ཡེ་ཤེས་རྡོ་རྗེ་ཀུན་ལས་བཏུས་ཀྱི་ལུང་ཡང་ཤིན་ཏུ་
གསལ་བའི་ཕྱིར་དང་། ཀུན་མཁྱེན་བུ་སྟོན་གྱིས་ ཀྱང་ བྱ་ རྒྱུད་ལ་བདག་
བསྐྱེད་དང་ཡེ་ཤེས་པ་འཇུག་པ་མེད་པར་གསུངས་པ་ལྟར་དོན་ལ་གནས་མོད།
རྒྱ་གར་བ་མང་པོས་གདུགས་དཀར་དང་གྲ་ལྔ་སོགས་ལ་བདག་བསྐྱེད་སོགས་ཀྱི་
རྣམ་གཞག་མཛད་པ་ནི་བྱ་སྤྱོད་བསྲེས་པའི་ལུགས་སམ། ཡང་ན་དེ་ཉིད་འདུས་པ་
ལས་བྱ་སྤྱོད་ཀྱི་ཆོ་ག་ལའང་རྣལ་འབྱོར་རྒྱུདཀྱི་རིགས་པ་སྦྱར་དུ་རུང་བར་བཤད་
པ་ལ་དགོངས་པ་འམ། ཡང་ན་ལྷ་གཅིག་ཉིད་རྒྱུད་སྡེ་བཞི་ཀའི་སྒོ་ནས་སྒྲུབ་ཏུ་
རུང་བ་ལ་དགོངས་པ་འདྲའོ། །ཞེས་གསུངས་པ་ལྟར། ཆོས་རྗེ་ས་པཎ་གྱི་སྡོམ་
གསུམ་རབ་དབྱེ་ལས་ཀྱང་། བྱ་བའི་རྒྱུད་ལ་བདག་བསྐྱེད་མེད། །བྲིས་སྐུ་མཆོད་
ནས་གསོལ་བ་འདེབས། །བདག་བསྐྱེད་སྒྲུབ་ཐབས་མཛད་པ་ནི། །རྣལ་འབྱོར་
རྒྱུད་ཀྱི་རྗེས་འབྲངས་ནས། །དེ་ཡིས་ལུགས་བཞིན་མཛད་པར་ངེས། །དེ་ལྟར་
བྱེད་ན་སྨྱུང་གནས་མེད། །བདག་ཉིད་ལྷ་རུ་བསྐྱེད་པ་ལ། །མཆོད་ན་བསོད་
ནམས་བརྙས་ན་སྡིག ཞེས་སོགས་གསུངས་པའི་ཕྱིར་དང་། རང་ལྷའི་ང་རྒྱལ་
བརྟན་པོ་དང་མ་བྲལ་བར་དགོས་པ་འདོད་གཞིན་དུ་མཆོད་པ་འབུལ་བའི་དོད་དུ་
ཟླ་བ་ཕྱེད་ཕྱེད་ན་ཟས་གཅོད་པའི་སྨྱུང་གནས་དགོས་པར་ཁས་ལེན་པ་ལའང་
-35-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
རིགས་པ་སྔ་མས་གནོད་པའི་ཕྱིར་དང་། བསམ་གཏན་ཕྱི་མའི་དོན་ཡང་། སངས་
རྒྱས་གསང་བས་བཤད་པ་ལྟར་དོན་ལ་གནས་ན་རྣམ་སྣང་མངོན་བྱང་གི་རྒྱུད་ཕྱི་
མ་ཡིན་པར་ངེས་ལ། བྱ་རྒྱུད་རྐྱང་པར་བྱེད་ན་རྩ་བའི་ཚིག་ཙམ་གྱི་བདག་བསྐྱེད་
བཤད་པར་མི་འགྲུབ་པའི་ཕྱིར་རོ། ། །
གཉིས་པ་ནི། རྒྱུད་ལེགས་གྲུབ་སོགས་ལས། གནས་ཁང་ནང་དུ་རིགས་
གསུམ་གྱི་ཕྱག་རྒྱ་འཆིང་ཞིང་ཕྱག་འཚལ་དང་སྐྱབས་འགྲོ་སེམས་བསྐྱེད། ཕྱི་རུ་
ཕྱིན་ནས་ཁྲུས་ཀྱི་རིམ་པ། ནང་དུ་འོངས་ནས་ཆས་འཇུག་དང་མཆོད་པ་བྱིན་
རླབས་བདག་དང་གནས་ཁང་བསྲུང་བ་སོགས་སྔོན་དུ་བཏང་ནས། མདུན་བསྐྱེད་
ཀྱི་གནས་ཁང་དང་ས་གཞི་བྱིན་གྱིས་རློབ་ཚུལ། ལྷ་སྤྱན་དྲངས་ནས་མཆོད་བསྟོད་
སྡིག་ བཤགས་ སོགས་ སྒོམ་ ཚུལ། དེ་ ནས་ བཟླས་ རྗོད་ བྱེད་ ཚུལ། བཟླས་ པ་
མ་དག་ན་སྐྱོར་ཚུལ། མཇུག་དགེ་བ་བསྔོ་ཚུལ་རྒྱས་པར་བཤད་པ་ལྟར་བྱ་སྟེ།
ཞིབ་པར་ལམ་དུ་བསྒྲིགས་པ་ནི་གཞན་དུ་བཤད་པར་བྱའོ། །སློབ་དཔོན་སངས་
རྒྱས་གསང་བས་རྣམ་འཇོམས་ཀྱི་འགྲེལ་པར་རྣམ་འཇོམས་ཀྱི་རྒྱུད་རྒྱས་པའི་ལུང་
དྲངས་པ་ལས། སྟོང་པ་ཡི་གེ་སྒྲ་གཟུགས་དང་། །ཕྱག་རྒྱ་མཚན་མ་ལྷ་དྲུག་སྟེ།
ཞེས་ལྷ་དྲུག་གི་སྒོམ་ཚུལ་གསུངས་པ་རྣམས་བྱ་རྒྱུད་ཀྱི་རྣལ་འབྱོར་དུ་དེང་སང་གི་
མཁས་པ་དག་བཞེད་དེ། དེའི་ཚུལ་མདོར་བསྡུ་ན། སྔོན་དུ་སྟོང་ཉིད་སྒོམ་
པ་དོན་དམ་པའི་སྟོང་པའི་ལྷ། སྔགས་གང་བཟླས་བརྗོད་བྱ་རྒྱུ་དེ་གཞན་
གྱིས་ སྟོན་ པ་ རྣ་ བའི་ ཡུལ་ དུ་ གསལ་ བར་ ཐོས་ པ་ ལྟ་ བུར་ སྒོམ་ པ་ སྒྲའི་
ལྷའོ༑ ༑སྔགས་དེ་ཡིག་འབྲུ་བྲིས་པ་ལྟར་ནམ་མཁའ་ལ་རང་གི་སེམས་ཟླ་
བའི་དཀྱིལ་འཁོར་དྲི་མ་མེད་པར་གྱུར་པའི་སྟེང་དུ་ སྒོམ་ པ་ ཡི་གེའི་ལྷ། ཟླ་
-36-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
བ་ཡིག་འབྲུ་དང་བཅས་པ་ལས་འོད་ཟེར་སྣ་ཚོགས་བྱུང་བའི་རྩེ་མོ་ལ་སྒོམ་བྱ་
ལྷའི་གཟུགས་ནམ་མཁའ་གང་བ་བྱུང་ནས་རྒྱལ་བ་རྣམས་མཆོད་པ་དང་དམྱལ་
སོགས་ཀྱི་སྡུག་བསྔལ་ཞི་བར་མཛད་པ་གཟུགས་ཀྱི་ལྷ། བྱ་རྒྱུད་རང་ནས་
བཤད་པའི་རང་གི་གཙུག་ཏོར་སོགས་ཀྱི་ལུས་ཀྱི་གནས་བྱིན་གྱིས་རློབ་པའི་ཕྱག་
རྒྱ་རྣམས་སམ། མ་གྲུབ་ན་རིགས་གསུམ་སྐབས་སུ་གང་བབ་ཀྱི་ཕྱག་རྒྱ་འཆིང་པ་
ཕྱག་རྒྱའི་ལྷ། མདུན་དུ་སྤྱན་གང་དྲངས་ཀྱི་ལྷ་དེ་ཉིད་གསལ་བར་བསྒོམ་པ་
མཚན་མའི་ལྷའོ། བསམ་གཏན་ཕྱི་མའི་བསམ་གཏན་གྱི་ཡན་ལག་བཞི་དང་། དེ་
ཉིད་ གསུམ་ ལ་ སོགས་ པ་ ནི་ སྤྱོད་ རྒྱུད་ ཀྱི་ ལམ་ དུ་ བྱས་ ནས་ བྱ་ རྒྱུད་ ཀྱི་
རྣལ་འབྱོར་དུ་མ་བྱས་ན་བདེ་ སྟེ། དེ་རྣམས་ནི་ནང་གི་རྣལ་འབྱོར་ ཁྱད་པར་
བ་འབའ་ཞིག་ཏུ་སྣང་ལ། བྱ་རྒྱུད་ནི་ཕྱིའི་བྱ་བ་དང་ནང་གི་རྣལ་འབྱོར་ཆ་མཉམ་
ཙམ་ཡང་མ་ ཡིན་ པར་ ཕྱིའི་བྱ་བ་འབའ་ཞིག་གཙོ་བོར་བྱེད་པར་ཀུན་གྱིས་
ཁས་བླངས་པའི་ཕྱིར་རོ། ། །
གཉིས་པ་སྤྱོད་རྒྱུད་ནི། ལྷའི་རྣལ་འབྱོར་གྱི་ཡན་ལག་གཞན་རྣམས་ཕལ་
ཆེར་བྱ་རྒྱུད་དང་མཐུན་པའི་སྟེང་དུ་ནང་གི་རྣལ་འབྱོར་ཁྱད་པར་བ། རྣམ་སྣང་
མངོན་བྱང་དང་བསམ་གཏན་ཕྱི་མ་ནས་བཤད་པའི་བསམ་གཏན་གྱི་ཡན་ལག་
བཞི་དང་། དེ་ཉིད་གསུམ་ལ་སོགས་པ་སྟེ། ཡན་ལག་བཞི་ནི།
སྒྲ་དང་སེམས་དང་གཞི་ལ་གཞོལ། །ཞེས་པ་སྟེ། འདི་ལ་ཡང་ཕྱིའི་བཟླས་བ
རྗོད་ཡན་ལག་བཞི་དང་། ནང་གི་བཟླས་བརྗོད་ཡན་ལག་བཞིའོ། །དང་པོ་ལ།
གཞི་དང་པོ་རང་རྣམ་སྣང་དུ་བསྐྱེད་ནས་བསྒོམ་པ། གཉིས་པ་མདུན་དུ་དེ་བཞིན་
གཤེགས་པ་གསལ་བར་དམིགས་པ། གསུམ་པ་དེའི་ཐུགས་ཀར་སེམས་ཟླ་བར་
-37-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
བསྒོམ་པ། བཞི་པ་ཟླ་བའི་སྟེང་དུ་སྒྲ་ཡིག་འབྲུ་སྒོམ་པ་རྣམས་སོ། །ནང་གི་ནི།
རང་ཤཱཀྱ་ཐུབ་ཏུ་བསྐྱེད་པ་གཞི་དང་པོ། དེའི་སྙིང་གར་ཟླ་བའི་ཕུག་ཏུ་རྣམ་སྣང་
བསྒོམ་པ་གཉིས་པ། དེའི་ཐུགས་ཀར་ཟླ་བ་དང་ཡིག་འབྲུ་སྒོམ་པ་ཐ་མ་གཉིས་
ཏེ་འདི་དག་གི་ཚུལ་རྒྱས་པར་བསམ་གཏན་ཕྱི་མའི་འགྲེལ་པ་དང་། རྣམ་སྣང་
མངོན་བྱང་རྩ་འགྲེལ་སོགས་ལས་ཤེས་པར་བྱའོ། །དེ་ཉིད་གསུམ་ནི། བསམ་
གཏན་ཕྱི་མ་ལས་བཤད་པའི། མར་མེ་གནས་ཀྱི་དང་། སྒྲར་གནས་ཀྱི་དང་། སྒྲ་
མཐར་ཐར་པ་སྟེར་བའི་དེ་ཉིད་གསུམ་སྟེ་དང་པོ་ནི། རང་ལྷར་གསལ་བའི་སྙིང་
ཁར་ མར་མེའི་མེ་ལྕེ་ལྟ་བུའི་མེ་ཤིན་ཏུ་གསལ་ཞིང་རྣོ་བའི་ནང་དུ་བཟླས་
བྱའི་སྔགས་ཀྱི་ཕྲེང་བ་གཞན་གྱིས་བར་མ་ཆད་དུ་འདོན་པ་ཐོས་པ་ལྟ་བུའི་ཤིན་ཏུ་
ཕྲ་བ་བསྒོམས་པས་བྲུ་ཚ་བ་མི་འབྱུང་བ་སོགས་དང་། ལུས་ལ་བདེ་དྲོད་འབར་
བ་སོགས་འབྱུང་བའོ། ། །
གཉིས་པ་ནི། སྙིང་ཁར་ཟླ་བའི་དཀྱིལ་འཁོར་ཕྲ་བ་ལ་སེམས་ཤིང༌། ཟླ་
བའི་ནང་དུ་སྔགས་ཀྱི་མེ་ལྕེ་སྒྲ་དང་བཅས་པ་ཡང་དམིགས་ནས་ཤིན་ཏུ་གསལ་བ་
ན་གཞན་ཐམས་ཅད་བཏང་ཏེ་སྒྲ་འབའ་ཞིག་ལ་དམིགས་པའི་བསམ་གཏན་བྱེད་
པ་སྟེ། ཕྱི་ནང་གི་བཟླས་བརྗོད་དང་དེ་ཉིད་གཉིས་པོ་དེའི་གནས་སྐབས་སུ་སྲོག་
རྩོལ་འགོག་པའི་རླུང་སྦྱོར་ཡང་གསུངས་སོ། །
གསུམ་པ་ནི། བསམ་གཏན་སྔ་མ་རྣམས་ཀྱིས་ལྷའི་ཐུགས་རྒྱུད་བསྐུལ་
བ་དང་། བདེ་བས་བརྒྱན་པའི་ཏིང་ངེ་འཛིན་སྐྱེ་བ་དང་། རླུང་ལས་སུ་རུང་
བ་སོགས་འབྱུང་ཡང་འཁོར་བའི་རྩ་བ་མི་ཆོད་པས། སྒྲའི་གནས་སྐབས་སྔ་མ་
རྣམས་གཏོང་བའི་རིམ་པ་རྣམས་བཏང་སྟེ། མཐར་ཐར་པ་སྟེར་བྱེད་སྟོང་པ་ཉིད་
-38-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
ཀྱི་བསམ་གཏན་བདག་མེད་པའི་དོན་ལ་ཞི་གནས་ཁྱད་པར་ཅན་གྱིས་དྲངས་པའི་
ལྷག་མཐོང་གི་རྩལ་སྦྱོང་བའོ། །འདི་དག་ཀྱང་བསམ་གཏན་ཕྱི་མ་རྩ་འགྲེལ་ལས་
རྒྱས་པར་ཤེས་དགོས་སོ། །རྣམ་སྣང་མངོན་བྱང་ལས་ནི་བསམ་གཏན་དང་པོ་
རྣམས་ལ་མཚན་བཅས་དང་། ཞི་ལྷག་སྒོམ་པ་ལ་མཚན་མེད་ཀྱི་རྣལ་འབྱོར་ཞེས་
གསུངས་སོ། ། །
གསུམ་པ་རྣལ་འབྱོར་རྒྱུད་ཀྱི་ལམ་ནི། དེ་ཉིད་འདུས་པ་རྩ་བཤད་འགྲེལ་
པ་དང་བཅས་པ་རྣམས་ཀྱི་གསུངས་པའི་དོན་རྣམས་མཚན་བཅས་དང་མཚན་
མེད་ཀྱི་རྣལ་འབྱོར་གཉིས་སུ་འདུ་ལ། དང་པོ་ལ་ཡང་རགས་པ་ལྷ་ལ་དམིགས་
པ་དང་། ཕྲ་བ་ཕྱག་མཚན་ལ་དམིགས་པའི་རྣལ་འབྱོར་གཉིས་སུ་འདུ་ཞིང་། དང་
པོ་ལ་སློབ་མའི་དབང་ཙམ་ལས་མ་ཐོབ་པའི་གང་ཟག་གི་ལམ་དང་། སློབ་དཔོན་
གྱི་དབང་ཡང་ཐོབ་པའི་གང་ཟག་ གི་ལམ་གཉིས་སུ་མཛད་དོ། །དང་པོ་ལ།
སློབ་དཔོན་ཆེན་པོ་ཀུན་སྙིང་གི་དེ་ཉིད་སྣང་ཆེན་ལས་ནི། ཁྲུས་བྱས་ནས་ཁྲོ་བོའི་
རྣལ་འབྱོར་དང་ལྡན་པའི་བསྲུང་འཁོར་གྱིས་བདག་དང་གནས་བསྲུང་། སྦྱོར་བ་
ཚོགས་བསོག་བྱ། རྡོ་རྗེ་ཐལ་མོ་སོགས་ཀྱི་ཕྱག་རྒྱ་ཁྱད་པར་ཅན་གྱིས་རྡོ་རྗེ་དབབ་
པ་བརྟན་པར་བྱས། བསྐྱེད་ཆོག་གིས་ལྷར་བསྐྱེད་པའི་ཕྱག་ཆེན་བཅིངས་པ་ལ་ཡེ་
ཤེས་པ་བཅུག་ཕྱག་རྒྱ་བཞིས་རྒྱས་བཏབ། དབང་བསྐུར། མཆོད་བསྟོད་བྱས།
རང་གི་སྔགས་ཟླ་བ་ལོ་གཅིག་གི་བར་དུ་བྱེད་པའི་རྣལ་འབྱོར་གཅིག་ལྡན་མ་
གཏོགས་པ་རྣལ་འབྱོར་ཆེན་པོ་མ་བཤད་ཅིང་། གཞལ་ཡས་ཁང་ནི་འགྲེལ་པ་
ལས་མ་བཤད་ཅིང་སེམས་དཔའ་འབྱུང་བའི་སྒྲུབ་ཐབས་ཆེ་ཆུང་གཉིས་ལས་
གཞལ་ཡས་ཁང་སྒོམ་པ་དང་། སྤྲུལ་པ་སྤྲོ་བ་དང་། རྒྱས་འདེབས་ཀྱི་མཐར་
-39-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
མཉམ་རྣམ་གསུམ་བསྒོམས་ནས་བཟླས་པ་བྱེད་པར་བཤད་དོ། །
གཉིས་པ་ལ། རྡོ་རྗེ་འབྱུང་བ་ནས་རྒྱས་འབྲིང་བསྡུས་གསུམ་མཛད་པ་ནི་
གསུམ་ཀ་ལ་བདག་རྫོགས་རྣལ་འབྱོར་ཆེན་པོ་དང་བཅས་པའི་མཐར་ལྷ་རེ་རེའི་
བཟླས་བརྗོད་འབུམ་ཕྲག་གི་བསྙེན་པ་བྱེད་པར་མཚུངས་ལ། ཁྱད་པར་
ནི༑ འབྲིང་ལ་སྔ་མའི་སྟེང་དུ་དཀྱིལ་འཁོར་རྒྱལ་མཆོག་བསྡུས་པ་ཙམ་བསྣོན་ལ།
རྒྱས་པ་ལ། དང་པོ་སྦྱོར་བ་དང་དཀྱིལ་འཁོར་རྒྱལ་མཆོག་དང་ལས་རྒྱལ་
མཆོག་སྟེ་ཏིང་ངེ་འཛིན་གསུམ་ཀ་རྒྱས་པར་བྱེད་པའོ། །དེ་ཡང་ལྷ་སྒྲུབ་པས་ནི་ལོ་
གཅིག་གམ་ཕྱེད་དམ་ཟླ་བ་གཅིག་གི་བར་རམ་དཀྱིལ་འཁོར་མངོན་སུམ་གྱི་
མཐོང་གི་བར་དུ་སྒྲུབ་ལ། གཞན་ལ་དབང་བསྐུར་བས་ནི་ལྷས་གནང་བའི་མཚན་
མ་ཐོབ་ཀྱི་བར་དུ་སྒོམ་པར་གསུངས་སོ། །ཕྲ་མོ་སྒོམས་པའི་དགོས་པ་ནི། ཞི་
གནས་ཀྱི་དགོས་པ་དང་ཕལ་ཆེར་མཚུངས་ལ། སྒོམ་ཚུལ་ནི། རང་གང་སྒོམ་གྱི་
ལྷའི་མདོག་ཅན་གྱི་རྡོ་རྗེ་རྩེ་ལྔ་ཕྲ་ཤོས་སྐྲ་རྩེ་དང་སྦོམ་ཤོས་ཏིལ་འབྲུའི་ཚད་ཅན་
ལྟེ་བའམ་སྙིང་ཁར་བསམས་ནས་སྔགས་ཀྱིས་རླུང་དང་ལྷན་ཅིག་དྲངས་ཏེ་སྣ་རྩེར་
བཞག་ལ། དེ་ལ་དམིགས་ནས་གླང་ཆེན་སྨྱོན་པ་འདུལ་བ་ལྟར། དྲན་ཤེས་ཀྱིས་
བཅིངས་ནས་སེམས་ཤིན་ཏུ་བརྟན་པར་བྱས་ཏེ། བརྟན་པ་ལེགས་པར་ཐོབ་ནས་
ཁམས་ གསུམ་ གྱི་ བར་ དུ་ སྤྱི་ བསྡུ་ བྱེད་ ཚུལ་ སོགས་ རྒྱས་ པར་ གསུངས་ ཏེ།
རྣལ་འབྱོར་རྒྱུད་ཀྱི་ལམ་གྱི་སྙིང་པོ་མདོར་བསྡུས་པ་ཙམ་ཞིག་བསྟན་གྱི། རྒྱས་
པར་ནི་གཞན་དུ་ཤེས་པར་བྱའོ། །མཚན་མེད་ནི། དེ་ཉིད་འདུས་པ་ལས། སྙིང་
པོ་དང་ཕྱག་རྒྱ་དང་གསང་སྔགས་དང་རིགས་སྔགས་ཏེ་བཞིའི་དབང་དུ་བྱས་
པའི་དེ་ཁོ་ན་ཉིད་ཀྱི་དོན་ལ་རྩེ་གཅིག་འཇོག་པའི་ཞི་ལྷག་གཉིས་ཀ་བཤད་ལ།
-40-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
བཤད་རྒྱུད་རྩེ་མོ་ནས་དེ་བཞིན་གཤེགས་པ་དང་། རྡོ་རྗེ་དང་། རིན་པོ་ཆེ་དང་།
པདྨའི་རིགས་ཀྱི་བདག་མདུན་སོ་སོར་བསྒོམ་པའི་ཐུགས་ཀར་ཡི་གེ་བསམས་ཏེ་
གཉིས་ཀའི་གཟུགས་སོགས་བདེན་སྟོང་དུ་དཔྱད་ནས་ཡུན་རིང་དུ་བསྒོམ་པའི་
ལྷག་མཐོང་གཙོ་བོར་བཤད་ལ། འགྲེལ་པ་ཀོ་ས་ལའི་རྒྱན་ལས་ཞི་ལྷག་གི་
མཚན་ཉིད་དང་བསྔགས་པ་རྒྱས་པར་བཤད་པས་ན། ལམ་ཐུན་མོང་བ་ལྟ་བ་
རྣམ་དག་ལ་རྩལ་དུ་འདོན་ཅིང་ ཁྱད་ པར་སྣང་སྟོང་ལྷ་སྐུར་འཆར་བའི་སྒོ་
ནས་ཐབས་མཁས་ཁྱད་པར་ཅན་ལ་སློབ་པའི་གང་ཟག་དེ་རྡོ་རྗེ་ཐེག་པ་བ་ཡིན་གྱི།
ཟ་ཆོག་གཅིག་གཉིས་རེ་བསླབས་ནས་ནག་ཆང་དོན་དུ་གཉེར་བཞིན་དུ་རྡོ་
རྗེ་ཐེག་པའི་སྒྲུབ་པ་པོ་ཡིན་ནོ་སྙམ་པའི་མངོན་པའི་ང་རྒྱལ་གྱིས་གཞན་དམ་
ཆོས་འདུལ་བའི་ལག་ལེན་བྱེད་པ་རྣམས་ལ་བརྙས་ཐབས་བྱེད་པ་ནི། བསྟན་པ་
ལ་རྨ་འབྱིན་ཅིང་། རང་གི་དམ་ཚིག་དང་སྡོམ་པའང་ཉམས་པར་བྱེད་པ་ཡིན་ཏེ།
རྒྱས་པར་རྒྱུད་སྡེ་སོ་སོའི་དམ་ཚིག་དང་སྡོམ་པའི་རྣམ་གཞག་རྣམས་ལས་ཤེས་
པར་བྱའོ། །
བཞི་པ་རྣལ་འབྱོར་བླ་མེད་ཀྱི་ལམ་ལ། རྒྱུད་ཀྱི་དབྱེ་བ་བཤད་པ་དང་།
ལམ་གྱི་རྣམ་གཞག་བཤད་པའོ། །
དང་ པོ་ ནི། རྒྱ་ བོད་ གཉིས་ ཀར་ དུ་ མཁས་ པ་ ཐམས་ ཅད་ མཐུན་
པར༑ དཔལ་ གསང་བ་ འདུས་ པ་ རྩ་ བཤད་ ཀྱི་ རྒྱུད་རྣམས་ ལ་ ཕ་ རྒྱུད་ དང་།
གཤིན་རྗེ་གཤེད་སྐོར་དང་ཕྱག་ན་རྡོ་རྗེ་འཁོར་ཆེན་སོགས་ལ་དེའི་ཆ་མཐུན་གྱི་
རྒྱུད་དུ་བྱས་ཅིང་། དཔལ་འཁོར་ལོ་སྡོམ་པ་དང་། རྡོ་རྗེ་གདན་བཞི་དང་། སངས་
རྒྱས་ མཉམ་ སྦྱོར་ སོགས་ལ་མ་རྒྱུད་དུ་བཞེད་ཅིང་། རྗེ་བཙུན་ ས་ སྐྱ་པ་



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ནི༑ དཔལ་དུས་ཀྱི་འཁོར་ལོ་ཡང་མ་རྒྱུད་དུ་བྱས་ནས། དགེས་པ་རྡོ་རྗེ་གཉིས་
མེད་ཀྱི་རྒྱུད་དུ་བཞེད་དོ། །བུ་སྟོན་ཐམས་ཅད་མཁྱེན་པ་སོགས་ནི། ཀྱེ་རྡོ་རྗེ་མ་
རྒྱུད་ དུ་ བྱས་ ནས། དཔལ་ དུས་ ཀྱི་འཁོར་ ལོ་ ལ་ གཉིས་ མེད་ རྒྱུད་ དུ་
མཛད་དོ། །དེ་དག་གི་འཇོག་བྱེད་ནི། ཐབས་གཙོ་བོར་གྱུར་པ་དང་། ཤེས་རབ་
གཙོ་བོར་ གྱུར་ པ་ དང་
། ཐབས་ཤེས་ ཆ་མཉམ་ པར་ སྟོན་ པའི་རྒྱུ་མཚན་
གྱིས་དེ་དང་དེར་འཇོག་པར་བཞེད་དོ། །མཁས་པ་ཕྱི་མ་དག་ནི། གཉིས་སུ་མེད་
རྒྱུའི་ཡ་གྱལ་ཐབས་ཤེས་ལ་བྱེད་པར་རིགས་མོད་ཀྱི། བླ་མེད་ཀྱི་རྒྱུད་སྡེ་ཐམས་
ཅད་ཐབས་ཤེས་གཉིས་མེད་ཁོ་ན་ཡིན་ཏེ། ཐབས་བདེ་བ་ཆེན་པོ་དང་ཤེས་
རབ་སྟོང་པ་ཉིད་རྟོགས་པ་ལམ་གྱི་གཙོ་བོར་མི་སྟོན་པའི་རྒྱུད་སྡེ་མེད་པའི་ཕྱིར་
རོ༑ ༑གལ་ཏེ་བདེ་སྟོང་གཙོ་བོར་སྟོན་མི་སྟོན་གྱིས་འཇོག་ན་ནི། བདེ་
མཆོག་ སོགས་ལས་སྟོང་ཉིད་ལས་ ཀྱང་བདེ་ཆེན་རྒྱས་ པ་ཅིག་བསྟན་ཏེ། རྩ་
རླུང་ཐིག་ལེ་ལ་བརྟེན་པའི་རྣལ་འབྱོར་དང་ཕྱག་རྒྱ་བསྟེན་ཚུལ་སོགས་ཞིབ་པར་
བསྟན་པའི་ཕྱིར་རོ། །དེས་ན་མ་རྒྱུད་ཉིད་ཐབས་རྒྱུད་དུ་ཐལ་བ་སོགས་ཀྱི་
སྐྱོན་ཡོད་པས། ཕ་རྒྱུད་མ་རྒྱུད་ཐབས་ཤེས་ཀྱི་སྒོ་ནས་མི་འཇོག་གི རྫོགས་རིམ་
ལ་གཟུགས་སྐུའི་རྒྱུའི་གཙོ་བོ་སྒྱུ་ལུས་ཀྱི་རྣམ་གཞག་གཙོ་བོར་སྟོན་པ་ལ་ཕ་
རྒྱུད་དང་། ཆོས་སྐུའི་རྒྱུའི་གཙོ་བོ་བདེ་ཆེན་གཙོ་བོར་སྟོན་པ་མ་རྒྱུད་ཡིན་
པས༑ དེ་ལྟར་ན་དུས་འཁོར་དང་ཀྱེ་རྡོར་ཡང་མ་རྒྱུད་དུ་འདུ་ལ། ཀུན་ཀྱང་གཉིས་
མེད་ཀྱི་རྒྱུད་དུ་འདོད་དོ། །དེང་སང་གི་མཁས་པ་དག་ནི། ཕ་རྒྱུད་མ་རྒྱུད་
ཀྱི་འཇོག་བྱེད་དེ་ལྟར་འཐད་དུ་ཆུག་ཀྱང་། གཉིས་མེད་ཀྱི་འཇོག་བྱེད་ནི་ཐབས་
ཤེས་གཉིས་མེད་ཙམ་མིན་གྱི། ཕ་རྒྱུད་འདུས་པ་དང་། མ་རྒྱུད་བདེ་མཆོག་
-42-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
གཉིས་ལ་མེད་པའི་རྒྱུ་ལ་འབྲས་བུས་རྒྱས་འདེབས་པ་དང་འབྲས་བུ་ལ་རྒྱུས་
རྒྱས་འདེབས་ཚུལ་སོགས་ཁྱད་པར་མང་པོ་ཡོད་ལ། དེ་དག་ནི་དུས་འཁོར་དང་
ཀྱེ་རྡོར་གཉིས་ཀ་ལ་ཚང་བས། དེ་གཉིས་ཀ་ཕ་རྒྱུད་མ་རྒྱུད་ལས་ལྷག་པའི་གཉིས་
མེད་ཀྱི་རྒྱུད་དུ་བཞེད་དོ། །དེ་ལ་ཕ་རྒྱུད་མ་རྒྱུད་ཀྱི་འཇོག་བྱེད་རྫོགས་པ་བོད་སྔ་
རབས་པ་དག ལྷ་ཕོ་མོ་མང་ཉུང་དང་། ལས་ཐམས་ཅད་པ་ཕོ་མོས་བྱེད་པ་སོགས་
མང་དུ་འདོད་པ་རྣམས་ནི་མི་འཐད་པས། སྐུ་གཉིས་ཀྱི་གཙོ་བོའི་སྒྲུབ་བྱེད་ལ་
བྱེད་པ་འཐད་པར་མཐོང་ཞིང་། དེ་ལྟར་བྱས་ན་དཔལ་དུས་ཀྱི་འཁོར་ལོ་ནི་
གཉིས་མེད་ཀྱི་རྒྱུད་དུ་གྲུབ་པ་ཡིན་ཏེ། གསང་འདུས་ནས་རྒྱས་པར་མ་བསྟན་
པའི་རྩ་རླུང་ཐིག་ལེ། ལས་དང་ཡེ་ཤེས་དང་ཕྱག་རྒྱ་ཆེན་མོ་སོགས་ཀྱི་སྒོ་ནས་
ལྷན་སྐྱེས་ཀྱི་དགའ་བའམ་མི་འགྱུར་བའི་བདེ་ཆེན་སྒྲུབ་ ལམ་ དེ་ལ་ གཅེས་
པར་འཛིན་པའི་ཆེད་དུ་ཁམས་མི་འཛག་པར་བསྲུང་ཚུལ་དང་། །ཉམས་པའི་
ཉེས་དམིགས་སོགས་བདེ་དགེས་ལས་ཀྱང་ཞིབ་པར་གསུངས་ཤིང་། བདེ་དགེས་
ནས་རྒྱས་པར་མ་བསྟན་པའི་བདེན་པ་གཉིས་ཀྱི་སྒྱུ་ལུས་སྒྲུབ་ཚུལ་གསང་འདུས་
དང་མིང་འདོགས་འདྲ་བར་མ་མཛད་ཀྱང་། རྣམ་ཀུན་མཆོག་ལྡན་གྱི་སྟོང་
གཟུགས་ལ་མཆོག་ཏུ་མཛད་ལ། སྟོང་པ་དེ་ཡང་བདེ་ཆེན་གྱི་ཡུལ་དུ་བྱས་ནས་
སྒོམ་རྒྱུའི་ཡུལ་གྱི་ཆོས་ཉིད་ལྟ་བུའི་སྟོང་རྐྱང་ཡིན་གྱི། རྡུལ་ཕྲ་རབ་ཀྱི་བསྡུས་པའི་
བེམ་པོའི་གཟུགས་དང་བྲལ་ཡང་གསང་འདུས་པ་འདོད་པའི་རླུང་སེམས་ཙམ་
ལས་གྲུབ་པའི་འཇའ་ལུས་དང༌། མཚུངས་པའི་ཡེ་ཤེས་ཀྱིས་སྣང་གཟུགས་ཁྱད་
པར་ཅན་སྣང་སྟོང་དབྱེ་མེད་བདེ་ཆེན་དང་ཁ་སྦྱོར་དུ་བཞུགས་རྒྱུའི་གཟུགས་སྐུ་
ཡིན་པར་ལེགས་པར་གྲུབ་པའི་ཕྱིར་དང་། དཔལ་དུས་ཀྱི་འཁོར་ལོ་དཀྱིལ་
-43-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
འཁོར་རྒྱས་པ་དཔལ་ལྡན་སྒྱུ་སྐར་གྱི་དཀྱིལ་འཁོར་གྱི་ནང་དུ་ཕ་རྒྱུད་མ་རྒྱུད་
གཉིས་ཀའི་ལྷ་ཚང་བར་བསྡུས་པའི་ཕྱིར། ཕ་རྒྱུད་འདུས་པ་ལྷ་དགུའི་དཀྱིལ་
འཁོར་དང་། བཅུ་གསུམ་མ་དང་། བཅུ་དགུ་མ་དང་། ཉེར་ལྔ་མ་དང་། སོ་གཉིས་
མ་དང་། སོ་བཞི་མ་སྟེ་ཚན་པ་དྲུག་དང་། སྒྱུ་འཕྲུལ་དྲ་བ་ཞེ་གསུམ་དང་ཞེ་ལྔ་
མ་དང་། ཞེ་དགུ་མ་སྟེ་གསུམ། མ་རྒྱུད་མངོན་བརྗོད་འབུམ་པ་ལྷ་བདུན་བཅུ་རྩ་
གཉིས་དང་བཅས་པ་བསྡུས་པའི་ཕྱིར། འགྲེལ་ཆེན་ལས་ཀྱང་། དང་པོའི་སངས་
རྒྱས་རིགས་མེད་པ་ཞེས་པའི་དོན་འཆད་པ་ན། འདིར་རིགས་ནི་ཤེས་རབ་ཀྱི་
ཕྱོགས་ དང་ ཐབས་ཀྱི་ཕྱོགས་ཏེ་ ཕྱོགས་ སྤངས་ པ་ གང་ གི་ ཕྱིར་ ཞེས་ སོགས་
གསུངས་ལ། འདིའི་ཐབས་ཤེས་ཀྱང་། བདེ་ཆེན་དང་། སྟོང་གཟུགས་སྣང་བའི་
ཤེས་རབ་ལ་མཛད་པར་གསལ་ལ། དེ་གཉིས་ཕྱོགས་རེ་བ་མིན་པར་གཉིས་ཀའི་
རྣམ་གཞག་དང་སྒྲུབ་ཚུལ་ཆ་མཉམ་པར་སྟོན་པ་སྒྲུབ་བྱེད་དུ་བྱས་ནས། རྒྱལ་
བས་ གཉིས་ སུ་ མེད་པར་ གསུངས་སོ། །ཞེས་ གཉིས་མེད་རྒྱུད་དུ་ སྒྲུབས་ ལ།
གཞན་ཡང་། བསྐྱེད་རིམ་གྱི་སྐབས་སུ། ཕ་རྒྱུད་ནས་གཙོ་ཆེར་བཤད་པའི་འབྱུང་
བ་རིམ་བརྩེགས་ཡོངས་སུ་གྱུར་ནས་གཞལ་ཡས་ཁང་བསྒོམ་པ་དང་། མ་རྒྱུད་
ནས་གཙོ་ཆེར་བཤད་པའི་འབྱུང་བ་རིམ་རྩེགས་རི་རབ་དང་བཅས་པའི་སྟེང་དུ་
སྒོམ་པ་གཉིས་ཀྱང་འདིར་གཉིས་ཀ་བྱེད་པ་སོགས་ཀྱི་རྒྱུ་མཚན་མང་དུ་ཡོད་དེ།
རང་རང་གི་ཐད་སོར་བཤད་པར་བྱའོ། །དེ་ལྟར་ན་རྣལ་འབྱོར་བླ་མེད་ཀྱི་རྒྱུད་ནི།
ཕ་རྒྱུད་དང་། མ་རྒྱུད་དང་། གཉིས་མེད་ཀྱི་རྒྱུད་གསུམ་དུ་གནས་སོ། །
གཉིས་པ་ནི། རྣལ་འབྱོར་བླ་མེད་ཀྱི་རྒྱུད་དོན་མཐའ་དག་ལ་ལམ་གྱི་
ཆིངས་བྱེད་ཚུལ་མི་འདྲ་བ་མང་དུ་ཡོད་དེ། དཔལ་གསང་བ་འདུས་པའི་རྒྱུད་ཕྱི་མ་
-44-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
ལ་རྟེན་ནས། སློབ་དཔོན་ཤནྟ་ཀ་རས་རྒྱུའི་རྒྱུད་དང་ཐབས་ཀྱི་རྒྱུད་དང་འབྲས་
བུའི་རྒྱུད་གསུམ་དུ་བསྡུས་ཏེ། དང་པོ་ནི། སྒྲོན་གསལ་ནས་བཤད་པའི་གང་
ཟག་ལྔ་དང་དེ་དག་གི་རྒྱུད་ཀྱི་སེམས་ཀྱི་ཆོས་ཉིད་ཤིན་ཏུ་ཕྲ་བའི་གཞི་དུས་ཀྱི་
རླུང་སེམས་ལྟ་བུའོ། གཉིས་པ་ནི། རིམ་གཉིས་ཀྱིས་བསྡུས་པའི་ལམ་དང་དེ་ཐོས་
བསམ་སྒོམ་ཚུལ་གྱིས་ཉམས་སུ་ལེན་པ་ལྟ་བུའོ། །གསུམ་པ་ནི། ཟུང་འཇུག་གི་
མཐར་ཐུག་མངོན་དུ་གྱུར་པའི་སངས་རྒྱས་སོ། །སློབ་དཔོན་སྐལ་བཟང་རྡོ་རྗེའི་
ལམ་རིམ་ལས། མ་སྨིན་པ་སྨིན་པར་བྱེད་པ་དང་། སྨིན་པ་མི་ཉམས་པར་བྱེད་
པའི་དམ་ཚིག བླ་མ་ལ་རྒྱུད་ཉན་ནས་མཚན་ཉིད་ཤེས་པ། བྱང་ཆུབ་འགྲུབ་བྱེད་
ཀྱི་ཐབས་སེམས་སྦྱང་བ། དེ་མཐར་ཕྱིན་པའི་ཐབས་སྤྱོད་པ་སྟེ་ཆོ་ག་ལྔར་
བསྡུས་སོ། །དགྲ་ནག་འགྲེལ་པ་རིན་ཆེན་སྒྲོན་མེ་ལས། གང་ཟག་མཆོག་
གི་དབང་དུ་བྱས་ནས། དབང་དང་། དམ་ཚིག་དང་། བསྙེན་པ་དང་། སྒྲུབ་
པ་དང་། ་ འབྲས་བུ་དང་། ལས་ཚོགས་ཏེ་དྲུག་ཏུ་བསྡུས་ལ། གང་ཟག་ཕལ་
པའི་དབང་དུ་བྱས་ནས་སྒྲུབ་པ་དང་འབྲས་བུ་གཉིས་མ་གཏོགས་པ་བཞིར་
བསྡུས་སོ། །གསང་འདུས་ཀྱི་བཤད་རྒྱུད་ཡེ་ཤེས་རྡོ་རྗེ་ཀུན་ལས་བཏུས་ལས།
རྒྱུད་དང་། གླེང་གཞི་དང་། ངེས་ཚིག་དང་
། རྒྱུ་སྟེ་བཞིར་བསྡུས་སོ། །དེ་དག་
གི་དོན་ནི་སྒྲོན་གསལ་ལས། ཆགས་བྲལ་ཉན་ཐོས་ཀྱི་སྤྱོད་པས་ འདོད་
ཁམས་སུ་སངས་རྒྱ་བ་ལ་ཚུལ་བཞི་དགོས་པ་དཔེར་བྱས་ནས་བླ་མེད་ཀྱི་སྤྱོད་
པས་ཆགས་ཅན་འཚང་རྒྱ་བ་ལ་ཡང་ཚུལ་བཞི་ཡོད་པར་གསུངས་ཏེ། འདི་ལྟར།
ཆགས་བྲལ་འཚང་རྒྱ་བ་ལ། མིར་སྐྱེས་པ་དང་། ཁྱིམ་པའི་ཆ་ལུགས་སྣ་
ཚོགས་ཡོད་ཀྱང་རབ་བྱུང་པའི་ཚེ་ཆ་ལུགས་གཅིག་ཏུ་འགྱུར་བ་དང་། འདུལ་



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
བའི་ཀུན་སྤྱོད་ཁྱད་པར་ཅན་ལ་གནས་པ་དང། འཚང་རྒྱ་བའི་ཉེ་རྒྱུ་དཀའ་བ་སྤྱད་
ཅིང་འོ་མ་བཞེས་པ་རྣམས་དགོས་པ་བཞིན་དུ། ཆགས་ཅན་ལ་བསྐྱེད་རིམ་གྱིས་
རང་ལྷའི་རྣལ་འབྱོར་ཤིན་ཏུ་བརྟན་པ་དང་། བསྐྱེད་རིམ་ལ་རིགས་ལྔ་དང་རིགས་
བརྒྱ་སོགས་ཡོད་ཀྱང་རྫོགས་རིམ་པས་གསང་ཆེན་རིགས་གཅིག་ཏུ་བསྡུད་པ་དང་།
རིགས་ལྔའི་དམ་ཚིག་དང་སྡོམ་པ་ཁྱད་པར་ཅན་ལ་གནས་པ་དང་། སྤྲོས་བཅས་
སྤྲོས་མེད་སོགས་སྤྱོད་པ་ཁྱད་པར་ཅན་རྣམས་དགོས་པའོ། །བཞི་པོ་འདི་དག་ནི་
རྒྱུད་དོན་གྱི་གཙོ་བོ་བཟུང་བ་ཡིན་པས། སྔོན་འགྲོ་དབང་གི་ཆོ་ག་དང་།
མཐར་འབྲས་བུ་འགྲུབ་པའི་ཚུལ་རྣམས་ཀྱང་བཞི་པོའི་ནང་དུ་ཅི་རིགས་པར་
འདུས་སོ། །དེ་ལྟར་ལམ་སྤྱིའི་ཆིངས་བྱེད་ཚུལ་མང་དུ་བྱུང་ཡང་། ཉམས་སུ་བླང་
བདེ་བར་བསྡུ་ན། རྣལ་འབྱོར་བླ་མེད་དུ་མ་ཟད། རྒྱུད་སྡེ་བཞི་པོ་རེ་རེ་
ཞིང་ཡང་། དཀྱིལ་འཁོར་དུ་འཇུག་ཅིང་དབང་བསྐུར་བའི་ཚུལ་དང་། དབང་ཐོབ་
ནས་དམ་ཚིག་དང་སྡོམ་པ་བསྲུང་བའི་ཚུལ་དང་། སྡོམ་པ་དག་པས་ལམ་
ཉམས་སུ་ལེན་པའི་ཚུལ་དང་། ཉམས་སུ་བླངས་ནས་དངོས་གྲུབ་སྒྲུབ་པའི་
ཚུལ་དང་བཞིར་བསྡུས་ཏེ། དེ་རེ་རེ་ལ་ཡང་ཡན་ལག་དང་བཅས་པའི་རྣམ་གཞག་
ཤེས་ཤིང་རྒྱུད་ལ་བཀར་བའི་མྱོང་བ་སྐྱེ་ཚུལ་ཞིབ་དུ་རྟོགས་པ་ལ་བསླབ་པར་བྱ་
བ་ཡིན་ནོ། །འདིར་ནི་ཡི་གེ་མང་ཀྱི་འཇིགས་པས་རྒྱས་པར་མ་བྲིས་ཏེ། བློ་
གྲོས་དང་ལྡན་པ་རྣམས་ཀྱིས་རྒྱུད་སྡེ་རིན་པོ་ཆེ་རྣམས་དང་། དེ་དག་
གི་དགོངས་འགྲེལ་དྲི་མ་མེད་པ་རྣམས་དང་། དེ་དག་གི་སྙིང་པོ་བསྡུས་པ་བོད་ཀྱི་
རྗེ་བཙུན་གོང་མ་ས་སྐྱ་པའི་བསྟན་བཅོས་རྣམ་དག་རྣམས་དང་། ཁྱད་པར་
སྙིགས་དུས་ཀྱི་ཐམས་ཅད་མཁྱེན་པ་བུ་སྟོན་རིན་པོ་ཆེ་དང་། བློ་བཟང་གྲགས་
-46-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
པའི་དཔལ་གྱི་གསང་སྔགས་ལམ་རིམ་སོགས་ལས་ཤེས་པར་བྱའོ། །
འདིར་སྨྲས་པ། རྒྱུད་སྡེ་སོ་སོའི་ལམ་གྱི་རྣམ་གཞག་རྣམས། །ཇི་
བཞིན་འབྱེད་པའི་བློ་གྲོས་མིག་བྲལ་ཡང་། །ལག་ལེན་ཆོ་གས་དྲེགས་པའི་
མཁས་རློམ་དང༌། །རྣམ་དག་རྒྱུད་སྡེའི་ལམ་དང་མི་མཐུན་ཡང་། །རྨི་ལམ་གཏེར་
མ་སོགས་ ལ་ གཙོར་བྱེད་པའི། །རྟོགས་ལྡན་སྒྲུབ་ཆེན་མིང་ཅན་མང་
ན་ཡང་། །རྒྱུད་དོན་ལམ་གྱི་སྙིང་པོར་འབྲེལ་ཤེས་ཤིང་། །ཐུན་བཞིའི་རྣལ་འབྱོར་
མཆོག་ལ་བརྩོན་པ་ནི། །གངས་ཅན་འདི་ན་ཉིན་མོའི་སྐར་མ་ཙམ། །དེ་ཕྱིར་སྐལ་
བཟང་ མྱུར་ལམ་དོན་ གཉེར་ བའི། །བློ་ ལྡན་ དེ་ ཡིས་ ཚུལ་འདིར་འཇུག་པར་
རིགས༑ ༑
དཔལ་དུས་ཀྱི་འཁོར་ལོའི་རིམ་པ་དང་པོའི་ལམ་གྱི་རྣམ་པར་བཞག་པ་
བསྐྱེད་རིམ་སྣང་བའི་ཉིན་བྱེད་ཅེས་བྱ་བ་ལས། རྒྱུད་སྡེ་སྤྱིའི་ལམ་གྱི་རྣམ་པར་
བཞག་པ་སྟེ་ལེའུ་གཉིས་པའོ།། །།
རྒྱུད་ཀྱི་ཆེ་བ་
བཞི་པ་ཁྱད་པར་དུས་ཀྱི་འཁོར་ལོའི་རྣམ་གཞག་ལ།
བརྗོད་པ་དང་
། དེ་ལ་བརྟེན་པའི་ལམ་གྱི་རྣམ་གཞག་གོ །
དང་པོ་ནི། འགྲེལ་ཆེན་དྲི་མ་མེད་པའི་འོད་ལས། མཆོག་གི་དང་
པོའི་སངས་རྒྱས་སྟོང་ཕྲག་བཅུ་གཉིས་པ། རིགས་མེད་པ། རྒྱུད་ཀྱི་རྒྱལ་པོ་དུས་
ཀྱི་འཁོར་ལོ། །རྡོ་རྗེ་འཛིན་པའི་ཡེ་ཤེས་ཀྱི་སྐུ་མངོན་དུ་གྲུ་པའི་མཚན་ཡང་དག་
པར་བརྗོད་པས་འཁྱུད་པ། རྒྱུད་ཐམས་ཅད་ཀྱི་རྡོ་རྗེའི་ཚིག་མངོན་དུ་གྱུར་
-47-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
པ༑ སངས་རྒྱས་རིན་ཆེན་ཟ་མ་ཏོག་ཁ་འབྱེད་པ། འཇིག་རྟེན་དང་འཇིག་རྟེན་
ལས་ འདས་པའི་བདེན་པ་ལ་རྟེན་པ། རྫོགས་པའི་ བྱང་ཆུབ་པ་རྣམ་པ་
བཞི་དང༌། །རྡོ་རྗེ་རྣམ་པ་བཞིས་ཡོངས་སུ་དག་པ་སྐུ་བཞི་དང་། རིགས་དྲུག་དང་།
བདེན་པ་བཅུ་གཉིས་དང་། དེ་ཁོ་ན་ཉིད་བཅུ་དྲུག་དང་། སྟོང་པ་ཉིད་བཅུ་
དྲུག་དང༌། སྙིང་རྗེ་བཅུ་དྲུག་གི་བདག་ཉིད་བརྗོད་པར་བྱ་བ་རྗོད་པར་བྱེད་
པ༑ དབང་བསྐུར་བ་འཇིག་རྟེན་པའི་བཅུ་དང་། འཇིག་རྟེན་ལས་འདས་པའི་
བཅུ་གཅིག་པ་རབ་ཏུ་གསལ་བར་བྱེད་པ། ལས་ཀྱི་ཕྱག་རྒྱ་དང་ཡེ་ཤེས་ཀྱི་ཕྱག་
རྒྱ་དང་ཕྱག་རྒྱ་ཆེན་མོ་དང་། འཇིག་རྟེན་དང་འཇིག་རྟེན་ལས་འདས་པའི་དངོས་
གྲུབ་རབ་ཏུ་གསལ་བར་བྱེད་པ། འཇིག་རྟེན་གྱི་ཁམས་དང་། ནང་དང་། མངོན་
པར་དབང་བསྐུར་བ་དང་། སྒྲུབ་ཐབས་དང་ཡེ་ཤེས་ཏེ་ལེའུ་ལྔའི་བདག་ཉིད་དམ་
བརྟག་ པ་ ལྔའི་ བདག་ ཉིད་ ནི་ མི་ ལ་ སོགས་ པའི་ སེམས་ ཅན་ མཐའ་ དག་
གིས་ཡང་དག་པར་རྫོགས་པའི་སངས་རྒྱས་ཉིད་ཐོབ་པར་བྱ་བའི་ཕྱིར་ཡང་དག་
པར་བསྟན་ཏོ། །ཞེས་གསུངས་ཏེ། །
འདི་ལ་བརྗོད་བྱའི་དང་། གཞུང་ཚད་ཀྱི་དང་། ངོ་བོའི་དང་། མཚན་
གྱི་དང་། བརྗོད་ཚུལ་གྱི་དང་། བྱེད་ལས་ཀྱི་དང་། རྗོད་བྱེད་ཀྱི་ཁྱད་པར་སྟེ།
ཁྱད་པར་བདུན་དང་ལྡན་པའོ། །
དང་པོ་ནི། མཆོག་གི་དང་པོའི་སངས་རྒྱས་ཞེས་པ་སྟེ། སྐད་ཅིག་
མ་གཅིག་དང་། རྣམ་པ་ལྔ་དང་། རྣམ་པ་ཉི་ཤུ་དང་། སྒྱུ་འཕྲུལ་དྲྭ་བས་བྱང་ཆུབ་
པ་སྟེ། མངོན་པར་བྱང་ཆུབ་པ་བཞི་ཡིས་སངས་རྒྱས་པའི་མཚན་ཉིད། མི་འགྱུར་
བའི་བདེ་བ་ཆེན་པོ་ནི་མཆོག་ཡིན་ལ། བདེ་ཆེན་དེ་ཡིས་དང་པོར་གདོད་མ་
-48-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
ནས་སངས་རྒྱས་པས་ན་མཆོག་གི་དང་པོའི་སངས་རྒྱས་ཏེ། འདི་ཡང་སྒྲ་ལ་མངོན་
པར་ཞེན་པ་དགག་པའི་ཕྱིར་དུ་གསུམ་པའི་དོན་ལ་དྲུག་པ་སྦྱར་བའི་སྒྲའོ། །དེ་
ལ་དང་པོའི་སངས་རྒྱས་དངོས་ནི་འབྲས་བུའི་སྟོན་པ་རྡོ་རྗེ་འཆང་ཡིན་ལ། དེའི་
སྒྲུབ་གཞི་སྒྲུབ་བྱེད་ལ་སོགས་པའི་ཆ་ནས་རྒྱུའི་རྒྱུད་དང་ཐབས་ཀྱི་རྒྱུད་ཀྱང་དང་
པོའི་སངས་རྒྱས་ཀྱི་སྒྲས་བརྗོད་པར་རིགས་པས་ན་མཆོག་ཏུ་མི་འགྱུར་བའི་བདེ་
ཆེན་རྣམ་ ཀུན་ མཆོག་ ལྡན་ གྱི་ སྟོང་ གཟུགས་ དང་ བཅས་ པ་ ཁྱད་ གཞི་ ཁྱད་
ཆོས་སུ་འབྲེལ་བའི་རྒྱུད་གསུམ་ནི་བརྗོད་བྱའོ། །
གཉིས་པ་ནི། རྩ་རྒྱུད་ཀྱི་གཞུང་ཚད་ཚིག་རྐང་པ་རེ་རེ་ལ་ཡི་གེ་བརྒྱད་
བརྒྱད་དེ་ཤོ་ལོ་ཀ་རེ་རེ་ལ་ཡི་གེ་སོ་གཉིས་དང་ལྡན་པ་མཐའ་དག་ཀྱང་རྗེས་
བ སྔགས་ ཀྱི་སྡེབ་སྦྱོར་གྱིས་བཅིངས་པའི་ཤོ་ལོ་ཀ་སྟོང་ཕྲག་བཅུ་གཉིས་ཡི་
གེ་སུམ་འབུམ་བརྒྱད་ཁྲི་བཞི་སྟོང་ངོ་། །དེ་ལས་དེ་བཞིན་གཤེགས་པ་ཉིད་ཀྱིས་
ལུང་བསྟན་པ་རྗེས་སུ་གནང་བའི་འཇམ་པའི་དབྱངས་ཀྱིས་བསྡུས་པའི་བསྡུས་
རྒྱུད་ཀྱི་གཞུང་ཚད་ནི་རྐང་པ་རེ་རེ་ལ་ཡི་གེ་ཉི་ཤུ་རྩ་རེ་ཡོད་པ་མེ་ཏོག་ཕྲེང་འཛིན་
གྱི་སྡེབ་སྦྱོར་འབའ་ཞིག་གིས་བཅིངས་པ་ཤོ་ལོ་ཀ་རེ་ལ་ཡི་གེ་བརྒྱད་ཅུ་རྩ་བཞི་
མའི་ཤོ་ལོ་ ཀ་ སྟོང་ དང་ སུམ་ཅུ་ ཡི་གེ་བརྒྱད་ཁྲི་དྲུག་ སྟོང་ ལྔ་ བརྒྱ་ དང་ ཉི་
ཤུའོ༑ །དེ་ཡང་རྒྱུད་དངོས་ཀྱི་དབང་དུ་བྱས་ཀྱི། མཇུག་གི དཔལ་ལྡན་དཔལ་ནི་
ཞེས་ སོགས་ ཚིགས་བཅད་ བཅུ་ ནི་ རྒྱུད་ བསྡུས་ ཚུལ་ སོགས་ ཀྱི་རྣམ་ གཞག་
མཇུག་དོན་ལྟ་བུ་ཡིན་པས་མ་བགྲངས་སོ། །དེ་ལ་རྩ་བའི་རྒྱུད་ནི། དབང་མདོར་
བསྟན་སོགས་ཀྱི་དུམ་བུ་མ་གཏོགས་རྒྱ་བོད་གཉིས་ཆར་དུ་ཚང་བར་མ་འགྱུར་
པར་བྱང་ཤམྦྷ་ ལ་ ཉིད་ན་ ཕྱག་ན་རྡོ་རྗེའི་སྤྲུལ་པ་ ཟླ་བ་བཟང་པོས་མཛད་
-49-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
པའི་འགྲེལ་ཆེན་སྟོང་ཕྲག་དྲུག་ཅུ་པ་དང་བཅས་ཏེ་བཞུགས་ལ། བསྡུས་རྒྱུད་
ནི་སྤྱན་རས་གཟིགས་ཀྱི་སྤྲུལ་པ་པདྨ་དཀར་པོའི་འགྲེལ་ཆེན་སྟོང་ཕྲག་བཅུ་
གཉིས་པ་དང་བཅས་ཏེ་རྒྱ་བོད་གཉིས་ཆར་ན་ཉི་ཟླ་ལྟར་གྲགས་སོ། །
གསུམ་པ་ནི། གོང་དུ་བཤད་པ་ལྟར་ཕ་རྒྱུད་མ་རྒྱུད་སོ་སོ་བ་ལྟ་བུའི་
བརྗོད་བྱའི་གཙོ་བོ་གཉིས་རྩལ་དུ་འདོན་ཚུལ་ཆ་མི་སྙོམས་པའི་རིགས་སུ་ཆད་པ་
མེད་པར་གཉིས་ཀ་ཤིན་ཏུ་རྒྱས་པའི་ཚུལ་གྱིས་ཆ་མཉམ་དུ་སྟོན་པའི་སྒོ་ནས་རྒྱུད་
སྡེ་མཐའ་དག་གི་རྩེ་མོ་ཟླ་མེད་པར་གྱུར་པའོ། །
བཞི་པ་ནི། ཁྱད་ཆོས་བདུན་གྱི་སྒོ་ནས་མཆོག་ཏུ་གྱུར་པའི་རྒྱུད་ཀྱི་རྒྱལ་
པོ༑ དུས་ཀྱི་འཁོར་ལོའི་སྐད་དོད་ལ་ཀཱ་ལ་ཙཀྲ་ཞེས་པ་ལ་ཡི་གེ་རེ་རེའི་བཤད་པ་
ནི༑ འགྲེལ་ཆེན་ ལས། ཀཱ་ ཡིག་ ལས་ནི་རྒྱུ་ཞི་བ། །ལ་ ཡིག་འདི་ ལ་ ཐིམ་ པ་
ཉིད་༑ ༑ཙ་ ཡིག་གིས་ནི་ གཡོ་བའི་སེམས། །ཀྲ་ཡིག་ རིམ་པར་བཅིངས་པའོ།།
ཞེས་གསུངས་པའི་དོན་གནས་སྐབས་བཞིའི་བག་ཆགས་སྐྱེས་པར་བྱེད་པའི་ཐིག་
ལེ་བཞི་པོ་འགྱུར་མེད་དུ་བཅིངས་པས་སྐུ་བཞིའི་བདག་ཉིད་མངོན་དུ་གྱུར་
པས་དུས་ཀྱི་འཁོར་ལོ་སྟེ། དེ་ཡང་ཀ་ཀཱ་ར་ཎ་ཤཱནྟི་ཞེས་པའི་ཀཱ་ར་ཎ་རྒྱུ་དང་ཤཱནི་
ཞི་བ་ལ་འཇུག་པའི་རྒྱུ་ནི་སེམས་ཅན་གྱི་སད་པའི་གནས་སྐབས་བསྐྱེད་པར་བྱེད་
པ༑ དཔྲལ་བར་གནས་པའི་ལུས་ཀྱི་ཐིག་ལེ་ཡིན་ལ། དེ་ཞི་ཞིང་འགགས་
པས་སད་པའི་གནས་སྐབས་ཟད་པ་སྤྲུལ་པའི་སྐུའོ། །ལ་ལ་ཡོ་ཏྲ་པེ་ཞེས་པ་ནི།
ལ་ཡིག་འདི་ལ་ཐིམ་པ་སྟེ། རྨི་ལམ་གྱི་གནས་སྐབས་བསྐྱེད་པར་བྱེད་པ་མགྲིན་
པར་གནས་པའི་ངག་གི་ཐིག་ལེ་དང་ཉི་ཁྲི་ཆིག་སྟོང་དྲུག་བརྒྱའི་རླུང་རྣམས་
གཞོམ་མེད་ཀྱི་ནཱ་ད་འདི་ལ་ཐིམ་ཞིང་འགགས་པས་རྨི་ལམ་གྱི་གནས་སྐབས་ཟད་
-50-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
པར་ལོངས་སྤྱོད་རྫོགས་པའི་སྐུའོ། །ཙ་ཙ་ལ་ཙིཏྟི་ཅེས་པ་ནི། ཙ་ཡིག་གཡོ་
བའི་སེམས་ཏེ། འོག་གི་བཅིངས་ཅེས་པ་འདིར་ཡང་དྲངས་ནས། གཉིད་འཐུག་
པོའི་གནས་སྐབས་བསྐྱེད་པར་བྱེད་པ་སྙིང་ཁར་གནས་པའི་སེམས་ཀྱི་ཐིག་
ལེ་འགགས་ཤིང་བཅིངས་པས་གཉིས་འཐུག་གི་གནས་སྐབས་ཟད་པ་ཆོས་ཀྱི་
སྐུའོ༑ ༑ཀྲ་ཀྲ་མ་བནྡྷ་ནཱ་ཏ་ཅེས་པ་ནི་རིམ་པར་བཅིངས་པ་སྟེ། བཞི་པའི་གནས་
སྐབས་སྐྱེད་པར་བྱེད་པ་ལྟེ་བར་གནས་པའི་ཡེ་ཤེས་ཀྱི་ཐེག་ལེ་མི་འཕོ་བར་
བཅིངས་ཤིང་འགགས་པས་བཞི་པ་ཁུ་བ་འཕོ་བའི་གནས་སྐབས་ཟད་པས་ལྷན་
ཅིག་སྐྱེས་པའི་སྐུའོ། །མིང་གཉིས་སུ་བསྡུ་ན། དུས་ནི་འགྱུར་མེད་བདེ་ཤེས་
པ༑ ༑ཐབས་ནི་སྙིང་རྗེའི་བདག་ཉིད་དོ། །འཁོར་ལོ་ཤེས་བྱའི་རྣམ་འགྲོ་
དཔལ༑ ༑ཤེས་རབ་སྟོང་ཉིད་བདག་ཉིད་དོ། །ཞེས་པ་སྟེ། ཡུལ་ཅན་མི་འགྱུར་
བའི་བདེ་བ་ཆེན་པོ་ཐབས་དམིགས་མེད་སྙིང་རྗེ་ཆེན་པོ་ནི་དུས་ཡིན་ལ། ཡུལ་
རྣམ་ཀུན་མཆོག་ལྡན་ཤེས་བྱའི་རྣམས་པྲ་ཕབ་པའི་སྣང་བ་ལྟ་བུ་འགྲོ་བའི་དཔལ་
དུ་གྱུར་པ་དང་། ཤེས་རབ་དམིགས་བཅས་ཀྱི་སྟོང་པ་ཉིད་ཀྱི་བདག་ཉིད་
ནི་འཁོར་ལོའོ། །
ལྔ་པ་ནི། རྡོ་རྗེ་འཛིན་པའི་ཡེ་ཤེས་ཀྱི་སྐུ་མངོན་དུ་གྱུར་པའི་
མཚན་ཡང་དག་པར་བརྗོད་པས་འཁྱུད་པ་དང་། རྒྱུད་ཀྱི་རྒྱལ་པོ་ཐམས་ཅད་ཀྱི་རྡོ་
རྗེའི་ཚིག་མངོན་དུ་གྱུར་པ་སྟེ། མཚན་བརྗོད་ཀྱིས་འཁྱུད་ཚུལ་ནི། བསྟན་བྱ་དང་
པོའི་སངས་རྒྱས་བརྗོད་པར་ཁྱད་མེད་པའི་ཕྱིར་དང་། སྟོན་པ། འདས་
པའི་སངས་རྒྱས་རྣམས་ཀྱིས་གསུངས། ཞེས་གསུངས་པ་ལྟར་དུས་གསུམ་ཆར་
གྱི་སངས་རྒྱས་རྣམས་ཀྱིས་གསུངས་པར་མཚུངས་པའོ། །འོ་ན་གསང་འདུས་
-51-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
སོགས་ལས་སྐལ་བཟང་གི་སངས་རྒྱས་གཞན་གྱི་གསང་སྔགས་མ་གསུངས་ཤིང་
མི་གསུང་བར་བཤད་པ་ཅི་ཞེ་ན། འཕགས་པའི་ཡུལ་དུ་རིགས་བཞིའི་མངོན་པའི་
ང་རྒྱལ་དང་ལྡན་པའི་གདུལ་བྱ་རྣམས་ལ་དེའི་དུས་སུ་མ་གསུངས་པ་སོགས་
ལ་དགོངས་སོ། །ཞེས་འགྲེལ་ཆེན་ལས་བཤད་དོ། །རྡོ་རྗེའི་ཚིག་མངོན་དུ་གྱུར་
ཚུལ་ནི། ཀུན་རྫོབ་ཀྱི་རྡོ་རྗེའི་ཚིག་གསོད་པ་སོགས་དྲང་དོན་ངེས་དོན་གྱི་དམ་
ཚིག་དཀྱིལ་ཆོག་ཏུ་བཤད་པ་ལྟ་བུ་རྣམས་དང་། དོན་དམ་པའི་རྡོ་རྗེའི་ཚིག བཞི་
པ་དེ་ཡང་དེ་བཞིན་ནོ། །ཞེས་ཤེས་རབ་ཡེ་ཤེས་དང་འདྲ་བར་བཤད་པའི་དབང་
བཞི་པའི་དོན་ཏེ། རྡོ་རྗེའི་ཚིག་འདི་གཉིས། རྒྱུད་སྡེ་གཞན་ལས་ཤིན་ཏུ་སྦས་པའི་
ཚུལ་གྱིས་མངོན་དུ་མ་གྱུར་པར་བླ་མ་བརྒྱུད་པའི་རིམ་པ་ལ་ལྟོས་པའི་སྒོ་ནས་
བསྟན་ལ། འདིར་དེ་ལས་ལྡོག་སྟེ་བསྟན་པའོ། །
དྲུག་པ་ནི། སངས་རྒྱས་རིན་ཆེན་ཞེས་པ་ནས། དངོས་གྲུབ་རབ་ཏུ་
གསལ་བར་བྱེད་པ་ཞེས་པའི་བར་ཏེ། མཆོག་ཏུ་མི་འགྱུར་བའི་བདེ་བ་ནི། སངས་
རྒྱས་རིན་ཆེན་ཡིན་ལ། དེའི་ཟ་མ་ཏོག་ནི་རྡོ་རྗེ་དང་པདྨ་སྟེ། དེ་གཉིས་ཀྱང་
མཉམ་པར་སྦྱོར་ཚུལ་ཤིན་ཏུ་རྒྱས་པའི་སྒོ་ནས་ཁ་འབྱེད་པའོ། །འཇིག་
རྟེན་དང་འཇིག་རྟེན་ལས་འདས་པའི་བདེན་པ་ལ་བསྟེན་པ་ནི། གཙོ་བོ་འཇིག་
རྟེན་པའི་དངོས་གྲུབ་སྒྲུབ་བྱེད་རྣམ་པར་རྟོག་པའི་བསྒོམ་པ་བསྐྱེད་རིམ་དང་།
འཇིག་རྟེན་ལས་འདས་པའི་དངོས་གྲུབ་སྒྲུབ་བྱེད་རྣམ་རྟོག་དང་བྲལ་བ་དུ་སོགས་
ཀྱི་ལམ་རྫོགས་པའི་རིམ་པ་གཉིས་ཀ་གསལ་བར་བྱེད་པའོ། །དེ་བཞིན་དུ་སྔར་
བཤད་ པའི་ བྱང་ ཆུབ་ བཞི་དང་། སྐུ་ གསུང་ ཐུགས་ ཡེ་ ཤེས་ ཏེ་ རྡོ་ རྗེ་
བཞིས་ཡོངས་སུ་དག་པ༑ གནས་སྐབས་བཞིའི་སྒྲིབ་གཉིས་བྲལ། ངོ་བོ་ཉིད་དང་།
-52-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
ཆོས་དང་། ལོངས་སྤྱོད་རྫོགས་པ་དང་། སྤྲུལ་པ་སྟེ་སྐུ་བཞི་དང་། མི་འགྱུར་བའི་
བདེ་བ་ཡེ་ཤེས་ཀྱི་ཁམས་དང་། རྣམ་ཤེས་ནམ་མཁའ་དང༌། འདུ་བྱེད་རླུང་དང་།
ཚོར་བ་མེ་དང་། འདུ་ཤེས་ཆུ་དང་། གཟུགས་སའི་ཁམས་ཏེ་མངལ་སྐྱེས་ཀྱི་
རིགས་དྲུག་པོ་སྒྲིབ་པ་དང་བྲལ་བའི་དེ་བཞིན་གཤེགས་པ་རིགས་དྲུག་དང་།
རྟེན་འབྲེལ་བཅུ་གཉིས་སྒྲིབ་པ་དང་བྲལ་བའི་བདེན་པ་བཅུ་གཉིས་དང་། དགའ་
བ་དང་། མཆོག་དགའ་དང་། ཁྱད་དགའ་དང་། ལྷན་སྐྱེས་ཀྱི་དགའ་བ་བཞི་པོ་རེ་
རེ་ལ་ལུས་ ངག་ སེམས་ ཡེ་ཤེས་ ཀྱི་དབྱེ་བས། སྤྲུལ་ པ་ དང༌། ཆོས་དང༌།
ལོངས་སྤྱོད་རྫོགས་པ་དང་། ལྷན་ཅིག་སྐྱེས་པ་རེ་རེ་ལ་སྐུ་གསུང་ཐུགས་ཡེ་ཤེས་
རྡོ་རྗེ་བཞི་བཞིར་བྱས་པས་དེ་ཁོ་ན་ཉིད་བཅུ་དྲུག་དང་། སྟོང་བ་ཉིད་སྟོང་པ་
ཉིད་དང་། ཆེན་པོ་སྟོང་པ་ཉིད་དང་། དོན་དམ་པ་སྟོང་པ་ཉིད་དེ་སྟོང་ཉིད་གསུམ་
པོ་རིམ་པ་བཞིན་དུ་ཕུང་པོ་ལྔ་དང་ཁམས་ལྔ་དང་། དབང་པོ་ལྔའི་སྟོང་ཉིད་ཀྱི་
རང་བཞིན་མར་ངོའི་ཚེས་ལྔ་པ་ཕྲག་གསུམ་དང་། གནམ་སྟོང་དང་ཚེས་གཅིག་
གི་དབུས་སུ་བཅུ་དྲུག་པ་རྣམ་པ་ཐམས་ཅད་སྟོང་ པ་ ཉིད་དེ་ སྟོང་ཉིད་བཅུ་
དྲུག་དང་། སེམས་ཅན་དང་། ཆོས་དང་། དམིགས་མེད་ལ་དམིགས་པའི་སྙིང་རྗེ་
གསུམ་ནི་གོ་རིམ་བཞིན་དུ་དཀར་ཕྱོགས་ཀྱི་ཚེས་ལྔ་པ་ཕྲག་གསུམ་གྱི་བདག་
ཉིད་དང་། ཉ་དང་ནག་པོའི་ཚེས་གཅིག་གི་མཚམས་སུ་སྙིང་རྗེ་བཅུ་དྲུག་པ་སྟེ་
སྙིང་རྗེ་བཅུ་དྲུག་རྣམས་རྗོད་པར་བྱེད་པ་དང་། ཆུ་དང་། ཅོད་པན་དང་། །
དར་ དཔྱངས་ དང༌། རྡོར་དྲིལ་ དང༌། བརྟུལ་ ཞུགས་ དང་
། མིང་ དང་། རྗེས་
གནང་དང་། བུམ་པ་དང་། གསང་བ་དང་། ཤེས་རབ་ཡེ་ཤེས་ཏེ། མངལ་སྐྱེས་
རྣམས་ཀྱི་དྲི་མ་དག་བྱེད་འཇིག་རྟེན་པའི་བཅུ་དང་། བསྐལ་པ་ཆེན་པོ་མཆོག་ཏུ་
-53-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
མི་འགྱུར་བའི་ཡེ་ཤེས་ཀྱི་མཚན་ཉིད་འཇིག་རྟེན་ལས་འདས་པ་ནི་དབང་བཞི་
པ་སྟེ། དབང་བཅུ་གཅིག་རབ་ཏུ་གསལ་བར་བྱེད་པ་དང་། འདོད་པ་ན་སྤྱོད་
པའི་དངོས་གྲུབ་ སྒྲུབ་ བྱེད་ནུ་ མ་ དང་ སྐར་ ལྡན་ པའི་ ལས་ ཀྱི་ཕྱག་རྒྱ་དང་།
གཟུགས་ ཀྱི་ སྲིད་ པའི་ དངོས་གྲུབ་ སྒྲུབ་ བྱེད་ རང་ གི་ སེམས་ ཀྱིས་ ཡོངས་ སུ་
བཏགས་པའི་ཡེ་ཤེས་ཀྱི་ཕྱག་རྒྱ་དང་། དངོས་པོ་དངོས་མེད་དང་བྲལ་བའི་
རྣམ་ཀུན་མཆོག་ལྡན་གྱི་དངོས་གྲུབ་སྒྲུབ་བྱེད་རྟོག་བྲལ་པྲ་ཕབ་པའི་རང་བཞིན་
ཕྱག་རྒྱ་ཆེན་མོ་དང་། སྐུ་བཞི་སོགས་ཀྱི་བསྡུས་པའི་འཇིག་རྟེན་ལས་འདས་
མ་འདས་ཀྱི་དངོས་གྲུབ་རབ་ཏུ་གསལ་བར་བྱེད་པའོ། །
བདུན་པ་ནི། འཇིག་རྟེན་གྱི་ཁམས་ལ་སོགས་པ་ལེའུ་ལྔ་སྟེ། རིམ་པ་ ་
བཞིན་དུ་ཕྲེང་འཛིན་གྱི་ཚིགས་བཅད་བརྒྱ་རེ་དགུ་དང་། བརྒྱ་དོན་བཞི་དང༌།
ཉིས་བརྒྱ་དང་གཉིས་དང་། ཉིས་བརྒྱ་སོ་བཞི་དང༌། ཉིས་བརྒྱ་རེ་གཅིག་རྣམས་ནི་
བསྡུས་རྒྱུད་ལ་ཡོད་དོ། །མི་ལ་སོགས་པའི་སེམས་ཅན་ཞེས་སོགས་ཀྱིས་ནི་སྒྲུབ་
པ་པོའི་གང་ཟག་བསྟན་ཏེ། དེ་ཡང་ཁམས་དྲུག་ལྡན་གྱི་མིའི་སྐྱེ་བ་འདི་ལ་སངས་
རྒྱས་ཐོབ་ཀྱི་འགྲོ་བ་ལྷག་མ་ལྔ་ལ་མ་ཡིན་ཏེ། ལས་ས་མ་ཡིན་པར་སྐྱེས་པའི་ཕྱིར་
རོ༑ ༑ལྷ་ལ་སོགས་པས་ཀྱང་མིའི་སྐྱེ་བ་བརྒྱུད་ནས་སངས་རྒྱས་ཐོབ་པའི་རྒྱུ་
མཚན་གྱིས་ སེམས་ཅན་མཐའ་དག་གིས་ཞེས་ གསུངས་སོ། །དེ་ལྟ་བུའི་དུས་
ཀྱི་འཁོར་ལོའི་རྩ་བའི་རྒྱུད་སྟོང་ཕྲག་བཅུ་གཉིས་པ་ནི། ཕྱིའི་གནས་རྒྱ་
གར་འཕགས་པའི་ཡུལ་གྱི་ཤྲཱི་དྷ་ན་ཀ་ཊ་ཀ་ཞེས་པ་དཔལ་ལྡན་འབྲས་སྤུངས་ཀྱི་
མཆོད་རྟེན། འོག་ཏུ་ཆོས་དབྱིངས་གསུང་གི་དབང་ཕྱུག་གི་དཀྱིལ་འཁོར་སྟོང་
ཉིད་རྣམ་པར་དག་པའི་ཆ་བཅུ་དྲུག་གི་དབྱེ་བ་ཅན་དང་། དེའི་སྟེང་ན་རྒྱུ་སྐར་ཉི་
-54-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
ཤུ་རྩ་བརྒྱད་རྣམ་པར་དག་པའི་ཀ་བ་ཕྱོགས་རེར་བདུན་བདུན་ཏེ་ཉི་ཤུ་རྩ་བརྒྱད་
བཙུགས་པས་ན་དཔལ་ལྡན་རྒྱུ་སྐར་གྱི་དཀྱིལ་འཁོར་ཆ་བཅུ་དྲུག་གིས་རྣམ་
པར་དབྱེ་བ་ཅན་ཏེ། དེ་ཡང་ཤར་ལྷོ་ནུབ་བྱང་གི་ཀ་བ་བདུན་བདུན་པོ་རྣམས་
རིམ་པ་བཞིན་དུ་ཁྱབ་འཇུག་དང་། ཀརྟི་ཀ་དང་། ཚངས་པ་དང་དབང་ཕྱུག་གིས་
བཙུགས་པའོ། །དེ་ལྟ་བུའི་བཀོད་པས་མཛེས་པའི་གནས་ཁྱད་པར་ཅན་ནོ། ནང་
ནི་གནས་ཆོས་ཀྱི་དབྱིངས་ནམ་མཁའི་མཚན་ཉིད་དོག་པ་མེད་པའི་ཆོས་འབྱུང་།
འཇིག་རྟེན་གྱི་དཔེ་ལས་འདས་པ་ཀུན་ཏུ་བཟང་པོའི་བདེ་བ་ཆེན་པོའི་གནས་སུ།
ཤེས་པ་དང་ཤེས་བྱ་གཅིག་ཏུ་འདྲེས་ཤིང་བཅད་དུ་མེད་ལ་དབྱེར་མེད་པ་རྣམ་
པ་ཐམས་ཅད་དུ་དབྱིངས་ཀྱི་མཚན་ཉིད་མེ་ལོང་གི་པྲ་ཕབ་པ་དང་མཚུངས་པའི་རྡོ་
རྗེ་དབྱིངས་ཀྱི་དཀྱིལ་འཁོར་ཆེན་པོར། ཕྱིའི་གནས་རྡོ་རྗེ་སེང་གེའི་ཁྲི་ཟླ་བ་དང་
ཉི་མ་དང་མེའི་དཀྱིལ་འཁོར་བཅད་དུ་མེད་ཅིང་དབྱེར་མེད་པ། ནང་གི་གནས་
ཨེ་ཡིག་རྣམ་ཀུན་མཆོག་ལྡན་གྱི་སྟོང་ཉིད་ནམ་མཁའི་ཁམས་ལ་བཞུགས་པའི་
ཕྱིའི་སྟོན་པ་སངས་རྒྱས་བཅོམ་ལྡན་འདས་སྔར་ས་བཅུ་གཉིས་ཀྱི་དབང་ཕྱུག་ཏུ་
གྱུར་ཀྱང་འཕགས་པའི་ཡུལ་ལུམ་བི་ནིར་ཤཱཀྱའི་རིགས་མིའི་དབང་པོ་ཟས་གཙང་
མའི་ལྷ་མོ་སྒྱུ་འཕྲུལ་ཆེན་པོའི་ལྷུམས་ནས་བལྟམས་པ་གཞོན་ནུ་དོན་གྲུབ་མ་ག་
དྷར་མངོན་བར་བྱང་ཆུབ་པའི་མཁས་པ་སྒྱུ་འཕྲུལ་ཆེན་པོ་འཆང་ཞིང་སྒྱུ་འཕྲུལ་
ཆེན་པོའི་མིག་འཕྲུལ་དང་ལྡན་པ་ལྷ་དང་མི་རྣམས་ཀྱི་སྟོན་པ་མཆོག་གི་ཐུགས་རྗེ་
ཅན་སྒྱུ་མེད་པར་བརྙེས་གཤིན་པ་སྒྲིབ་པ་ཐམས་ཅད་ལས་ངེས་པར་གྲོལ་བའི་
རྒྱལ་བ་སྤྲུལ་པའི་སྐུ་ཤཱཀྱ་ཐུབ་པ། ནང་གི་སྟོན་པ་མཆོག་ཏུ་མི་འགྱུར་བའི་བདེ་བ་
ཆེན་པོའི་སྐད་ཅིག་ཉི་ཁྲི་ཆིག་སྟོང་དྲུག་བརྒྱས་ཕུང་པོ་དང་ཁམས་ལ་སོགས་



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
པ་འཕོ་བའི་རླུང་ཉི་ཁྲི་ཆིག་སྟོང་དྲུག་བརྒྱ་སྒྲིབ་མེད་ཀྱི་འཁོར་ལོ་སྐྱེས་པའི་
ལོངས་སྤྱོད་རྫོགས་པའི་སྐུ་བཅོམ་ལྡན་འདས་དུས་ཀྱི་འཁོར་ལོའི་སྐུ་གསུང་།
ཐུགས་ཡེ་ཤེས་ཀྱི་བདག་ཉིད་ཝཾ་ཡིག་བདེ་བ་ཆེན་པོའི་ངོ་བོ་དེ་ཉིད་ཀྱིས། ཕྱིའི་
ཞུ་བ་པོ་རོ་ལྡན་དུར་ཁྲོད་ན་གནས་པའི་གནོད་སྦྱིན་རྣམས་ཀྱི་སྡེ་དཔོན་གསང་
བའི་བདག་པོ་ལག་ན་རྡོ་རྗེའི་སྤྲུལ་པའི་སྐུ་ཤམྦྷ་ལའི་ཡུལ་ཀ་ལཱ་པའི་གྲོང་གི་
བདག་པོ་ཉི་མའི་འོད་ཀྱི་ལྷ་མོ་རྣམ་པར་རྒྱལ་བའི་མངལ་ནས་བྱུང་བ་ཤཱཀྱའི་
རིགས་ཀྱི་རྒྱལ་པོ་ཟླ་བ་བཟང་པོ། ནང་གི་ཞུ་བ་པོ། རོ་ལྡན་ས་བཅུ་པ་ཆོས་ཀྱི་
སྤྲིན་ལ་གནས་པ་འདུད་དང་ཉོན་མོངས་པ་དང་ཤེས་བྱ་དང་སྙོམས་འཇུག་གི་སྒྲིབ་
པའི་གནོད་སྦྱིན་གསོད་པར་བྱེད་པའི་གནོད་སྦྱིན་གྱི་བདག་པོ། རྡོ་རྗེ་ཐེག་པ་
མཐའ་དག་གི་བསྡུད་པ་པོར་གྱུར་པས་གསང་བའི་བདག་པོ་ཕྱག་ན་རྡོ་རྗེས་
གསོལ་བ་བཏབ་ནས། སངས་རྒྱས་དང་ བྱང་ཆུབ་སེམས་དཔའ་དང་། ལྷ་དང་
ཀླུ་དང་ཁྲོ་བོའི་རྒྱལ་པོ་དང་། ལྷ་དང་ལྷ་མོའི་ཚོགས་ཀྱིས་ཡོངས་སུ་བསྐོར་
བའི་འཁོར་གྱི་དབུས་སུ་ལེགས་པར་གསུངས་ཤིང་། རྒྱལ་པོ་ཟླ་བ་བཟང་པོས་
ཚིག་དོན་མཐའ་དག་ལེགས་པར་བསྡུས་ནས་བྱང་ཤམྦྷ་ལའི་ཡུལ་དུ་ཁྱེར་ཏེ་
གླེགས་བམ་ལ་བྲིས་ཤིང་རང་ཉིད་ཀྱི་འགྲེལ་ཆེན་སྟོང་ཕྲག་དྲུག་ཅུ་པ་ཡང་སྦྱར་
ནས་གྲོང་ཁྱེར་བྱེ་བ་ཕྲག་དགུ་བཅུ་རྩ་དྲུག་ན་གནས་པའི་རྒྱལ་པོ་འཁོར་དང་
བཅས་པ་ཐམས་ཅད་ལ་རྡོ་རྗེ་ཐེག་པའི་ལམ་གསལ་བར་བྱས་ཤིང་ཤམྦྷ་ལའི་ལྷོ་
ཕྱོགས་མ་ལ་ཡའི་སྐྱེད་མོས་ཚལ་དུ་དུས་ཀྱི་འཁོར་ལོའི་གཞལ་ཡས་ཁང་རིན་པོ་
ཆེ་སྣ་ལྔ་ལས་གྲུབ་པ་ཡང་བཞེངས་ཏེ་ལོ་གཉིས་ལོན་ནས་ཆོས་ཀྱི་རྒྱལ་སྲིད་རང་
གི་སྲས་ལྷ་དབང་ལ་གཏད་དེ། ལོངས་སྤྱོད་རྫོགས་པའི་གཟུགས་ཀྱིས་རང་གི་
-56-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
གནས་མཁའ་སྤྱོད་ཆོས་ཀྱི་དབྱིངས་སུ་གཤེགས་སོ། །དེ་ནས་ལྷ་དབང་དང་།
གཟི་བརྗིད་ཅན་དང་། ཟླ་བས་བྱིན་དང་། ལྷའི་དབང་ཕྱུག་དང་། སྣ་ཚོགས་
གཟུགས་དང་། ལྷའི་དབང་ལྡན་ཏེ་ཤཱཀྱའི་རྒྱལ་རིགས་དྲུག་པོ་དེས་ལོ་བརྒྱ་བརྒྱའི་
བར་དུ་རྩ་རྒྱུད་འགྲེལ་བཤད་དང་བཅས་པ་བསྟན་ཏོ། །དེ་དྲུག་ནི་རིམ་པ་
ལྟར༑ ས་སྙིང་དང་། གཤིན་རྗེ་གཤེད་དང༌། སྒྲིབ་སེལ་དང་། རྨུགས་བྱེད་དང་།
ཁེངས་བྱེད་དང༌། ནམ་མཁའི་སྙིང་པོ་རྣམས་ཀྱི་སྤྲུལ་པའོ། །ཆོས་རྒྱལ་ལྷའི་དབང་
ལྡན་གྱི་བཙུན་མོ་སྣ་ཚོགས་ཡུམ་གྱི་མངལ་ནས་བྱུང་བ་འཇམ་པའི་དབྱངས་ཀྱི་
སྤྲུལ་པ་མིའི་དབང་པོ་གྲགས་པས་ཀྱང་དེའི་རྗེས་སུ་ལོ་བརྒྱའི་བར་དུ་སྔ་མ་
བཞིན་དུ་ཆོས་བསྟན་ཅིང་། དེ་ནས་མ་ལ་ཡའི་དུས་ཀྱི་འཁོར་ལོའི་གཞལ་མེད་
ཁང་དུ་ཕྱི་རོལ་པའི་དྲང་སྲོང་ཉི་མའི་ཤིང་རྟ་ལ་སོགས་པ་བྱེ་བ་ཕྲག་ཕྱེད་དང་བཞི་
ཚར་བཅད་དང་རྗེས་འཛིན་གྱི་སྒོ་ནས་རྡོ་རྗེ་ཐེག་པའི་ལམ་ལ་བཀོད་དེ། རྒྱལ་བ་
ཉིད་ཀྱིས་ལུང་བསྟན་ཅིང་རྗེས་སུ་གནང་བ་ལྟར་རྩ་རྒྱུད་ལས་བསྡུས་རྒྱུད་ཕྱུང་
ཞིང་བསྡུས་ནས་རིགས་བཞི་རྡོ་རྗེའི་རིགས་སུ་མཛད་དེ་འདི་ཕྱིན་ཆད་རིགས་ལྡན་
ཞེས་བྱའོ། །དེས་རང་གི་སྲས་པདྨ་དཀར་པོ་ལ་ཆོས་ཀྱི་རྒྱལ་སྲིད་གཏད་
ཅིང་༑ དེས་ཀྱང་འགྲེལ་ཆེན་སྟོང་ཕྲག་བཅུ་གཉིས་པ་མཛད་ནས་ལོ་བརྒྱའི་
བར་དུ་བསྡུས་རྒྱུད་ཀྱི་ཆོས་བསྟན་ཏོ། །དེ་བཞིན་དུ་ཆོས་ཀྱི་རྒྱལ་པོ་བཟང་པོ་དང་།
རྣམ་རྒྱལ་དང་། བཤེས་གཉེན་བཟང་པོ་དང་། ཕྱག་དམར་དང་། ཁྱབ་འཇུག་
སྦས་པ་དང་། ཉི་མ་གྲགས་པ་དང་། ཤིན་ཏུ་བཟང་པོ་དང་། རྒྱ་མཚོ་རྣམ་
རྒྱལ་དང་། རྒྱལ་དཀའ་དང་། ཉི་མ་དང་། སྣ་ཚོགས་གཟུགས་དང་། ཟླ་འོད་དང་།
མཐའ་ ཡས་ དང་། ས་སྐྱོང་དང་། དཔལ་སྐྱོང་རྣམས་ ཀྱིས་ཀྱང་ལོ་བརྒྱ་བརྒྱའི་
-57-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
བར་དུ་ཆོས་བསྟན་ཏོ། །དེ་ལྟར་ཤཱཀྱའི་རྒྱལ་རིགས་བདུན་དང༌། རིགས་ལྡན་བཅུ་
བདུན་རྣམས་སྔོན་ ཆད་ འདས་ ལ། ད་ ལྟ་ རིགས་ལྡན་ སེང་ གེས་ཆོས་ བསྟན་
ནས་འདས་ལོ་བཅོ་བརྒྱད་སོང་སྟེ། མདོར་ན་སངས་རྒྱས་མྱ་ངན་ལས་འདས་ནས་
ལོ་འདས་མ་ཐག་པ་དྲག་པོའི་ལོ་ཕན་ལ་ཉིས་སྟོང་སུམ་བརྒྱ་དང་བཅོ་བརྒྱད་ལོན་
ནོ༑ ༑འདི་ནི་རྒྱལ་པོ་ཟླ་བཟང་གི་ལོ་གཉིས་པོའི་བར་ལ། སངས་རྒྱས་མྱ་ངན་
ལས་ མ་ འདས་ པའི་དབང་དུ་ བྱས་ པའོ། །ད་ ཕྱིན་ཆད་རིགས་ལྡན་རྣམ་
གནོན་དང་། སྟོབས་པོ་ཆེ་དང་། མ་འགགས་པ་དང་། མིའི་སེང་གེ་དང་། དབང་
ཕྱུག་ཆེན་པོ་དང་། མཐའ་ཡས་དང་། རྣམ་རྒྱལ་དང་། སླར་ཡང་འཇམ་དབྱངས་
གྲགས་པའི་སྤྲུལ་པ་དྲག་པོ་འཁོར་ལོ་ཅན་ཏེ། རིགས་ལྡན་ཉི་ཤུ་རྩ་ལྔ་
པོ་འདི་དག་ཐམས་ཅད་ཀྱང་བྱང་སེམས་དང་། ཁྲོ་བཅུའི་སྤྲུལ་པ་ཤ་སྟག་ཡིན་ཏེ་
ཞིབ་པར་གཞན་དུ་ཤེས་པར་བྱའོ། །དེ་ལྟར་ན་དུས་འཁོར་ཤཾ་བྷ་ལའི་ཡུལ་ན་
བཞུགས་པ་ལས། རྭ་པ་ལྟར་ན། པཎྜི་ཏ་འཇམ་དབྱངས་སྤྲུལ་པས་པདྨ་དཀར་པོ་
ལ་དངོས་སུ་གསན་ཅིང་། འབྲོ་པ་ལྟར་ན། དཔལ་སྐྱོང་ལ་དུས་ཞབས་པ་ཆེ་
བས་དངོས་སུ་གསན་ནས་རྒྱ་གར་འཕགས་པའི་ཡུལ་དུ་ཕེབས་ཤིང་། རིམ་གྱིས་
པཎྜི་ཏ་ཆེན་པོ་ནཱ་རོ་པ་དང་། ཨ་བྷ་ཡཱ་ཀ་ར་ལ་སོགས་པ་པཎ་གྲུབ་ཚད་ལྡན་དུ་
མས་ཐུགས་ཉམས་སུ་བཞེས་ཏེ། རིམ་པས་གངས་རིའི་ཁྲོད་དུ་ཡང་དར་ཞིང་རྒྱས་
པར་གྱུར་ཏོ། །འདི་ནི་བརྗོད་བྱ་ཤིན་ཏུ་ཟབ་པ་དང་རྒྱ་ཆེ་བ་གཉིས་ཀ་རྒྱས་
པར་སྟོན་ཅིང་ཤེས་བྱ་ཇི་སྙེད་པ་མཐའ་དག་ཀྱང་གཏན་ལ་འབེབས་ལ། རྗོད་
ཚུལ་མཐའ་དྲུག་ཚུལ་བཞིས་བཅིངས་པའི་སྟེང་དུ། སྟོད་སྨད་ཐམས་ཅད་རྩིས་ཀྱི་
རི་མོ་རྟོགས་དཀའ་བས་བསྡམས་པ་ཤིན་ཏུ་ཁོང་དུ་ཆུད་དཀའ་བའི་རྒྱུ་མཚན་གྱིས།
-58-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
བོད་ལ་ལ་དག རང་ཉིད་ཀྱིས་རྡོ་རྗེ་ཐེག་པ་སྤྱི་དགོས་ཀྱི་གསང་ཚིག་ཟབ་མོ་མ་
རྟོགས་པར་ཆོས་ལ་སྨོད་པའི་ལས་ཆེན་པོ་བསོག་ཅིང་། མཁས་པ་ཆེན་པོ་གཞོན་
ནུ་བློ་གྲོས་ཀྱིས་དྭགས་པ་གཅོད་པའི་ཆེད་དུ་རྒལ་བརྟག་བྱས་པའི་རིགས་པ་
རྣམས་ཀྱང་ཡང་དག་པའི་ལན་གྱིས་མི་བཟློག་པར་ཁས་བསླངས་ནས་རྣལ་འབྱོར་
གཉིས་སུ་མེད་པའི་རྒྱུད་སྡེ་རིན་པོ་ཆེ་འདི་ལ་རྒྱབ་ཀྱིས་ཕྱོགས་པར་བྱེད་དོ། །
འདི་དག་ནི་ལུས་དེ་ཉིད་ཀྱིས་མནར་མེད་པའམ། རྡོ་རྗེ་དམྱལ་བ་ཆེན་པོར་ལྟུང་སྟེ།
བསྐལ་པ་ཆེན་པོ་གྲངས་མེད་པའི་བར་དུ་སྡུག་བསྔལ་མི་ཟད་པ་མྱོང་ཞིང་། གལ་
ཏེ་དེ་ལས་ཐར་ཀྱང་། རྡོ་རྗེ་ཐེག་པའི་ལམ་ཟབ་མོ་རྣ་བའི་ཡུལ་དུ་མི་འགྱུར་བའི་
སྐལ་ངན་བདུད་ཀྱི་རིགས་སུ་རྟོགས་པར་གདོན་མི་ཟ་སྟེ། ཡང་དག་པའི་རིགས་
པ་ཅུང་ཟད་ཀྱང་མ་མཐོང་བཞིན་དུ་ཐེག་ཆེན་ཤིན་ཏུ་ཟབ་པའི་ཆོས་ལ་ལོག་པར་
ཞུགས་པའི་ཕྱིར་རོ། །དེ་ཡང་གང་ཟག་ལ་མི་རྟོན་ཅིང་ཆོས་ལ་རྟོན་པ་དང་། ཆོས་
ཀྱིའང་ཚིག་ལ་མི་རྟོན་པར་དོན་ལ་རྟོན་པ་ནི་སྤྱིར་གསུང་རབ་སྤྱི་དང་ཁྱད་པར་
ལུགས་འདིའི་གྲུབ་མཐའ་ཡིན་པས། རིགས་པ་ལྟར་སྣང་རྣམས་ཀྱིས་མི་གནོད་
པའི་ཚུལ་ནི་ལོགས་སུ་རྒྱས་པར་འཆད་ལ། འདི་ནས་བཤད་པའི་ལམ་རྣམས་རྡོ་
རྗེ་འཛིན་པའི་སར་བདེ་བླག་ཏུ་བགྲོད་པའི་ཟབ་ལམ་ཁྱད་པར་ཅན་ཡིན་པ་
ནི་འོག་ནས་འཆད་པའི་ཚུལ་རྣམས་ལ་བརྟགས་པས་སྐལ་བཟང་རྣམ་དཔྱོད་དང་
ལྡན་པ་རྣམས་ཀྱིས་འཕྲལ་དུ་རྟོགས་པར་འགྱུར་རོ། །དེང་སང་གི་མཁས་རློམ་
ཕལ་ཆེར་ཆོས་ལ་མི་རྟོན་གང་ཟག་ལ་རྟོན་པའི་དབང་དུ་བྱས་ན་ཡང་། ཤམྦྷ་ལའི་
རིགས་ལྡན་ལ་སོགས་པ་རྣམས་ལུང་གིས་སྒྲུབ་དགོས་སུ་ཆུག་ཀྱང་། རྒྱ་བོད་ན་
ཚད་མའི་སྐྱེས་བུར་གྲགས་པ་རྗེ་བཙུན་ནཱ་རོ་པ་ནི་རྒྱུད་འདི་ཉིད་རྒྱུད་སྡེ་ཀུན་གྱི་
-59-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
གཙོ་བོར་འཛིན་ཏེ། དེས་མཛད་པའི་དུས་འཁོར་གྱི་སྐོར་ལ་འགྲེལ་པ་
མང་དུ་ཡོད་ཅིང་། དེར་མ་ཟད། ཀྱེ་རྡོ་རྗེའི་ནཱ་རོ་འགྲེལ་ཆེན་དུའང་། ངེས་དོན་གྱི་
བཤད་ པ་མཐའ་དག་དུས་འཁོར་གྱི་བསྡུས་རྒྱུད་རྩ་འགྲེལ་འབའ་ཞིག་ཤེས་
བྱེད་དུ་བྱས་ནས་བཤད་ལ། མཁས་པ་ཆེན་པོ་ཨ་བྷ་ཡས་ཀྱང་ཕྲེང་བ་བསྐོར་
གསུམ་དུ་འདི་ཉིད་གཙོ་བོར་བཤད་པའི་ཕྱིར་དང་། བོད་ཀྱི་གསུང་རབ་ལ་ཚད་
མར་གྱུར་པའི་སྔོན་དང་ཕྱིས་ཀྱིས་མཁས་པ་མཐའ་དག་འདི་ཁོ་ན་ལ་བཤད་སྒྲུབ་
ཀྱིས་རྩལ་དུ་བཏོན་ཅིང་། རེད་མདའ་བས་ཀྱང་རང་གིས་བཀོད་པའི་རྡོགས་པ་
རྣམས་ལ་རང་ཉིད་ཀྱིས་དྲི་མ་མེད་པའི་ལན་བྱས་ནས། ལུགས་འདིའི་རྒྱུད་གསུམ་
གྱི་བཤད་པ་མན་ངག་གིས་བརྒྱན་པ་དང་བཅས་པ་མཛད་དེ་བསྔགས་པ་ལྷག་
པར་མཛད་པའི་ཕྱིར་རོ། །
འཕགས་པ་ཀླུ་སྒྲུབ་ཡབ་སྲས་སོགས་ཀྱིས་མ་བཤད་པ་ནི། སླར་བསྟན་
པའི་ཚུལ་ གྱིས་དེའི་དུས་སུ་འཕགས་ཡུལ་དུ་རྒྱུད་མ་བྱོན་པས་ ཡིན་གྱི། སྐྱོན་
ཅན་དུ་བཞེད་ནས་མ་བཤད་པ་མ་ཡིན་ཏེ། གཞན་དུ་གཤིན་རྗེ་གཤེད་ཀྱི་
སྐོར་དང་། ཡོ་གའི་སྐོར་ལ་སོགས་པ་འཕགས་པ་ཡབ་སྲས་ཀྱིས་བཤད་པ་མ་
མཛད་པའི་གསུང་རབ་མང་པོ་ཞིག་སྐྱོན་ཅན་དུ་འགྱུར་རོ། །
གཉིས་པ་ལ། སྤྱི་འགྲོ་དང་མཐུན་པར། དཀྱིལ་འཁོར་དུ་འཇུག་
ཅིང་དབང་བསྐུར་བའི་ཚུལ་དང་། དབང་ཐོབ་ནས་དམ་ཚིག་དང་སྡོམ་པ་བསྲུང་
བའི་ཚུལ་དང་། སྡོམ་པ་དག་པས་ཉམས་སུ་ལེན་པའི་ཚུལ་དང་། ཉམས་སུ་
བླངས་ནས་དངོས་གྲུབ་སྒྲུབ་པའི་ཚུལ་ལོ། །
དང་པོ་ལ། སྔགས་ཀྱི་འཇུག་སྒོ་དབང་ལ་ལྟོས་པར་བསྟན་པ་དང་།
-60-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
དབང་བསྐུར་ཐོབ་པ་དཀྱིལ་འཁོར་དུ་ཞུགས་པ་ལ་ལྟོས་པ་དང་། དཀྱིལ་
འཁོར་ དུ་ འཇུག་ པ་ སློབ་ དཔོན་ མཚན་ ཉིད་ དང༌ ལྡན་ པ་ ལ་ ལྟོས་ པ་ དང་།།
སློབ་དཔོན་དུ་འོས་པ་བསྙེན་པ་དག་པ་ལ་ལྟོས་པར་བསྟན་པའོ། ། །
དང་པོ་ནི། འགྲེལ་ཆེན་གྱི་མདོར་བསྡུས་གཉིས་པ་ལས། འདིར་ཕྲ་
རབ་འདུས་པ་མངོན་དུ་འགྲོ་བ་ནི་འཇིག་རྟེན་གྱི་ཁམས་སོ། །འཇིག་རྟེན་གྱི་
ཁམས་སྔོན་དུ་འགྲོ་བ་ནི་སེམས་ཅན་རྣམས་སོ། །སེམས་ཅན་སྔོན་དུ་འགྲོ་བ་
ནི་འཇིག་རྟེན་དང་འཇིག་རྟེན་ལས་འདས་པའི་མངོན་པར་དབང་བསྐུར་བའོ། །
མངོན་པར་དབང་བསྐུར་བ་སྔོན་དུ་འགྲོ་བ་ནི། བསོད་ནམས་ཀྱི་ཚོགས་
དཀྱིལ་འཁོར་གྱི་འཁོར་ལོ་གོམས་པས་འོག་མིན་གྱི་སྲིད་པ་མཐའ་ཐུག་པ་འཇིག་
རྟེན་པའི་དངོས་གྲུབ་སྒྲུབ་པའོ། །འཇིག་རྟེན་པའི་དངོས་གྲུབ་སྔོན་དུ་འགྲོ་བ་ནི།
བསོད་ནམས་དང་ཡེ་ཤེས་ཀྱི་ཚོགས་དང་སྐྱེ་བ་སྔ་མའི་སྟོང་པ་ཉིད་དང་སྙིང་
རྗེ་ཀུན་རྫོབ་དང་དམིགས་པ་མེད་པའི་བག་ཆགས་ཀྱི་སྟོབས་ཀྱིས་རྡུལ་ ཕྲ་
རབ་འདུས་པ་ལས་འདས་ཤིང་དཀྱིལ་འཁོར་ལ་སོགས་པ་རྣམ་པར་རྟོག་པའི་
བསྒོམ་པ་དང་བྲལ་བ་ཕྱག་རྒྱ་ཆེན་པོའི་ཡེ་ཤེས་ཀྱི་དངོས་གྲུབ་སྒྲུབ་པའོ། །ཞེས་
གསུངས་ཏེ། སྒྲུབ་ལེའི་སྔོན་དུ་དབང་ལེ་འཆད་པའི་རྒྱུ་མཚན་འཇིག་རྟེན་
པའི་དངོས་གྲུབ་སྒྲུབ་པ་ཡང་དབང་ལ་ལྟོས་པར་བཤད་པ་སོགས་ཀྱིས་བསྟན་
ཅིང་གཞན་ཡང་། རྒྱུད་སྡེ་དང་མཐུན་པའི་དབང་བསྐུར་བ་མ་ཐོབ་ན་རྒྱུད་དོན་
ལེགས་པར་ཤེས་ནས་འབད་པ་ཤིན་ཏུ་ཆེན་པོས་ཐུན་བཞིར་རྣལ་འབྱོར་བསྒོམས་
ཀྱང་དངོས་གྲུབ་ཕྲ་མོ་ཡང་མི་འགྲུབ་ཀྱི་སྟེང་དུ། དམྱལ་བར་འགྲོ་བ་སོགས་ཀྱི་
ཉེས་དམིགས་ཤིན་ཏུ་ཆེ་སྟེ། ཕྱག་ཆེན་ཐིག་ལེའི་རྒྱུད་ལས། གང་ཚེ་དང་པོའི་
-61-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
སློབ་མ་ནི། །ལན་གཅིག་དབང་རྣམས་ཀྱིས་ནི་བསྐུར། །དེ་ཚེ་གསང་ཆེན་བཤད་
པ་ཡི། །ངེས་པར་སྣོད་དུ་གྱུར་པའོ། །དབང་མེད་ན་ནི་དངོས་གྲུབ་མེད། །བྱེ་མ་
བཙིར་ལ་མར་མེད་ལྟར། །གང་ཞིག་རྒྱུད་ལུང་ང་རྒྱལ་གྱིས། །དབང་བསྐུར་མེད་
པར་འཆད་བྱེད་པ། །སློབ་དཔོན་སློབ་མ་ཤི་མ་ཐག །དངོས་གྲུབ་ཐོབ་ཀྱང་དམྱལ་
བར་ འགྲོ། །དེ་ བས་ འབད་ པ་ ཐམས་ ཅད་ ཀྱིས། བླ་ མ་ ལས་ ནི་ དབང་ནོད་
ཞུ༑ ༑ཞེས་དང་། བཤད་རྒྱུད་རྡོར་ཕྲེང་ལས་ཀྱང་། དུག་ནི་སྔགས་ཀྱིས་འཇོམས་
པ་བཞིན། །སྔགས་ཀྱིས་དག་བྱེད་བཅུད་ལེན་བྱེད། །དེ་བཞིན་སློབ་མ་དབང་
སོགས་ ཀྱིས། །མ་ དག་ པ་ ནི་ དག་ པར་ འགྱུར། །ཞེས་ དང་། ཡང་ དག་ དབང་
བསྐུར་གྱིས་དབེན་ན། །སྒྲུབ་པོས་རྒྱུད་ཀྱི་དོན་ཤེས་ཀྱང་། །སློབ་དཔོན་སློབ་མ་
མཚུངས་པར་ནི། །མི་ཟད་དམྱལ་བ་ཆེན་པོར་འགྲོ། །ཞེས་དང་། སངས་རྒྱས་ཐོད་
པའི་རྒྱུད་ལས་ཀྱང་། །དཔེར་ན་བུ་ཚ་མེད་པའི་ཁྱིམ། །ཤི་བ་ཙམ་གྱིས་སྟོང་པ་
ཉིད༑ ༑ཅེས་སོགས་གསུངས་པའི་ཕྱིར་རོ། །
གཉིས་པ་ནི། དབང་ཐོབ་པ་ཡང་ དཀྱིལ་འཁོར་དུ་ཞུགས་པ་ལ་ལྟོས་
ལ༑ དེ་ཡང་བླ་མེད་ཀྱི་རྒྱུད་གཞན་ལས། བུམ་པ་དང་། གསང་བ་དང༌། ཤེས་
རབ་ཡེ་ཤེས་དང་བཞི་པ་སྟེ་དབང་བཞི་ལ་དཀྱིལ་འཁོར་ཡང་བཞི་སྟེ། རྡུལ་ཚོན་
ནམ༑ རས་བྲིས་སམ། ལུས་སམ། བསམ་གཏན་གྱི་དཀྱིལ་འཁོར་བཞི་པོ་གང་
རུང་དུ་སློབ་མ་དབང་པོ་མཆོག་དམན་གྱི་སྒོ་ནས་བུམ་དབང་བསྐུར་བ་དང་། བྷ་
གའི་དཀྱིལ་འཁོར་དུ་གསང་དབང་དང་། ཀུན་རྫོབ་དང་། དོན་དམ་པའི་སེམས་
ཀྱི་དཀྱིལ་འཁོར་གཉིས་སུ་དབང་ཐ་མ་གཉིས་བསྐུར་བར་རྒྱུད་དང་ཚད་ལྡན་གྱི་
གཞུང་ལས་བཤད་པའི་དབང་གོང་མ་གསུམ་ཀའང་བུམ་དབང་མ་ཐོབ་བར་
-62-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
བསྐུར་དུ་མི་རུང་སྟེ། དཀྱིལ་འཁོར་མ་མཐོང་ཞིང་དེར་མ་ཞུགས་པ་རྣམས་
ལ་གསང་བ་སྒྲོག་ཏུ་མི་རུང་བའི་དམ་གཞག་ཐམས་ཅད་ཀྱང་ཕྱིའི་དཀྱིལ་འཁོར་
འབའ་ཞིག་གི་དབང་དུ་བྱས་པའི་ཕྱིར་རོ། །ཕྱིའི་དཀྱིལ་འཁོར་ཡང་རྡུལ་ཚོན་དང་
རས་བྲིས་གང་རུང་དུ་དབང་མ་ཐོབ་པར་ལུས་ཀྱི་དཀྱིལ་འཁོར་དུ་དབང་བསྐུར་དུ་
མི་རུང་ལ། བསམ་གཏན་ཡང་དཔོན་སློབ་གཉིས་ཀ་ནུས་པ་ཁྱད་པར་ཅན་དང་
ལྡན་པའི་དབང་དུ་བྱས་སོ། །རྒྱུད་འདིའི་ལུགས་ཀྱིས་ནི་ཐོག་མར་གང་དུ་འཇུག་
པའི་དཀྱིལ་འཁོར་ཡང་རྡུལ་ཚོན་གྱི་དཀྱིལ་འཁོར་ཁོ་ན་ལ་ཡིན་ལ། དབང་བཅུ་
གཅིག་ ཀྱང་ བསྡུ་ན། ཆུའི་ དབང་ དང་། བུམ་དབང་ དང་། གསང་ དབང་ དང་།
ཤེས་རབ་ཡེ་ཤེས་དང་། བཞི་པ་སྟེ་ལྔར་བྱས་ནས་དཀྱིལ་འཁོར་ཡང་རིམ་པ་ལྟར་
རྡུལ་ཚོན་དང་། ལུས་དང་། བྷ་ག་དང༌། བྱང་ཆུབ་སེམས་ལ་ཀུན་
རྫོབ་དང་དོན་དམ་ གཉིས་ སུ་ བྱས་པ་རྣམས་སོ། །དེ་རྣམས་ གོ་རིམ་ངེས་ པ་
ཅན་དགོས་ཚུལ་སོགས་ནི་དཀྱིལ་ཆོག་ཏུ་ཡང་བཤད་ཟིན་ལ། འདིར་ཡང་། རྡོ་
རྗེ་ཐེག་པའི་གདུལ་བྱ་དང་པོར་དཀྱིལ་འཁོར་དུ་ངེས་པར་འཇུག་དགོས་པ་དང་།
གང་དུ་འཇུག་པའི་དཀྱིལ་འཁོར་ཡང་རྡུལ་ཚོན་གྱི་དཀྱིལ་འཁོར་ཡིན་པའི་ཚུལ་
གྱི་ སྙིང་པོ་མདོར་བསྡུས་ཏེ་བཤད་ན། རྡོ་ རྗེ་ གུར་ གྱི་ ལེའུ་ བརྒྱད་ པ་
ལས༑ དཀྱིལ་འཁོར་དུ་ནི་མ་ཞུགས་དང་། །དབང་བསྐུར་མེད་པའི་རྣལ་འབྱོར་
པ༑ ༑གང་ གིས་ རབ་ གནས་ མ་ མཐོང་ ཞིང་། །གང་ ཞིག་ སྦྱིན་ སྲེག་ མ་ བྱས་
ན༑ ༑འཇིག་རྟེན་འདི་དང་གཞན་དུ་ཡང་། །དེ་ལ་དངོས་གྲུབ་མཆོག་ཉིད་
མེད་༑ ༑ཅེས་དང་། སངས་རྒྱས་མཉམ་སྦྱོར་ལས་ཀྱང་། དཀྱིལ་འཁོར་དུ་ནི་མ་
ཞུགས་དང་། །དམ་ཚིག་རྣམས་ནི་སྤངས་པ་དང་། །གསང་བའི་དེ་ཉིད་མི་ཤེས་
-63-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
པས༑ ༑བསྒྲུབས་ཀྱང་ཅི་ཡང་མི་འགྲུབ་བོ། །ཞེས་སོགས་དང་། སློབ་དཔོན་རྡོ་རྗེ་
དྲིལ་བུ་པས། དབང་བསྐུར་དཀྱིལ་འཁོར་སྔོན་འགྲོ་བར། །རྡོ་རྗེ་འཆང་གིས་
གསུངས་པ་སྟེ། །ཞེས་སོགས་གསུངས་པས་དཀྱིལ་འཁོར་དུ་མ་ཞུགས་
པས་དབང་མི་ཐོབ་པར་བཤད་ལ། དམ་ཚིག་དང་སྡོམ་པ་ནི་རྡོ་རྗེ་ཐེག་པའི་ལམ་
གྱི་རྨང་གཞི་ཡིན་ལ། དེ་ཡང་རྒྱུད་གཞན་ལྟར་ན་རྡུལ་ཚོན་དང༌རས་
བྲིས་སམ། འདི་པའི་ལུགས་ཀྱི་རྡུལ་ཚོན་གྱི་དཀྱིལ་འཁོར་ཁོ་ན་རུ་སྡོམ་པ་ཐོབ་ཀྱི།
གཞན་དུ་མི་ཐོབ་ པའི་ ཕྱིར་རོ། །དེས་ན་གང་དག་བསྐྱེད་ རིམ་ སྨིན་ བྱེད་ ཀྱི་
ཕྱིའི་དབང་གཏན་མ་ཐོབ་པར་དབང་གོང་མ་བསྐུར་ནས་རྫོགས་རིམ་སྟོན་པ་དང་།
ཕྱིའི་ཆུ་ལ་སོགས་པའི་དབང་བསྐུར་བའི་ཚེ་ཡང་། རྡུལ་ཚོན་གྱི་དཀྱིལ་འཁོར་མི་
བྱེད་ཅིང་། བྱས་ཀྱང་ལྷ་ངོ་ལེགས་པར་སྟོན་པ་སོགས་ཀྱི་འཇུག་པའི་སྐོར་ལ་སླ་
ཆོས་སུ་བྱེད་པ་རྣམས་ནི་བདུད་ཀྱིས་བྱིན་གྱིས་བརླབས་པའོ། །འོ་ན་འགྲེལ་
ཆེན་ལས། དབང་ལེའི་གསོལ་གཏབ་ཀྱི་ཚིགས་བཅད་འཆད་པའི་སྐབས་སུ།
དོན་ དམ་པའི་བདེན་ པས་རྡུལ་ཚོན་གྱི་དཀྱིལ་ འཁོར་ བྲི་བ་མེད་དེ། བཅོམ་
ལྡན་འདས་ཀྱིས་བཀག་པའི་ཕྱིར་རོ། །དེ་བཞིན་དུ་དང་པོའི་སངས་རྒྱས་ལས་
བཅོམ་ལྡན་འདས་ཀྱིས་གསུངས་པ། རྡོ་རྗེའི་ཐིག་རྣམས་གདབ་པ་དང༌། །རྡུལ་
ཚོན་དག་ཀྱང་གདབ་པ་ནི། །མི་བྱ་སྔགས་ཀྱི་དེ་ཉིད་ཀྱིས། །བྱེད་ན་བྱང་ཆུབ་ཐོབ་
པར་དཀའ། །ཞེས་པ་སྟེ། ཞེས་སོགས་གསུངས་པ་ཅི་ཞེ་ན། དེ་ནི་བསྐྱེད་རིམ་
མཐར་ཕྱིན་ནས་རྫོགས་རིམ་གྱི་དབང་ལ་རྡུལ་ཚོན་དུ་བྱར་མི་རུང་བར་སྟོན་
པ་ཡིན་པར་དེའི་འཕྲོ་ཉིད་ལ་ལྟས་པ་ཙམ་གྱིས་ཤེས་ཏེ། འདིར་ཡེ་ཤེས་སྒྲུབ་པའི་
སླད་དུ་བཅོམ་ལྡན་འདས་ཀྱིས་དཀྱིལ་འཁོར་གསུམ་གསུངས་པ་འདི་ལྟ་སྟེ། ལུས་
-64-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
ཀྱི་དབང་པོ་བྷ་ག་སེམས། །སྐུ་གསུང་ཐུགས་ཀྱི་རྡོ་རྗེ་ཡི། །དཀྱིལ་འཁོར་རྣམ་པ་
གསུམ་དུ་འགྱུར། །གཞན་ལ་ཚོན་ལྔ་ལྡན་པ་མིན། །ཞེས་པ་སྟེ། དེའི་ཕྱིར་བདེ་བ་
ཆེན་པོ་སྒྲུབ་པ་དང་མཆོག་གི་ དབང་ བསྐུར་ བ་ སྦྱིན་པའི་དོན་དུ་རྡུལ་ཚོན་
གྱི་དཀྱིལ་འཁོར་དུ་མི་འགྱུར་རོ་ཞེས་གསུངས་པའི་ཕྱིར་རོ། །
གསུམ་པ་ནི། དཀྱིལ་འཁོར་དུ་དང་པོར་ལེགས་པར་འཇུག་པ་
ནི༑ འབྲི་བའི་ལག་ལེན་ལ་མཁས་ཤིང་སྒྲུབ་པའི་ཏིང་ངེ་འཛིན་བརྟན་ལ།
སློབ་མའི་སྣོད་བརྟག་པ་དང་ལྷ་ངོ་ལེགས་པར་སྤྲད་དེ་དག་པ་སྦྱོར་ཤེས་པའི་སློབ་
དཔོན་ལ་ལྟོས་པ་ན། འདི་ལྟར་བཤད་པར་བྱ་སྟེ། །
བསྟེན་བྱ་སློབ་དཔོན་གྱི་མཚན་ཉིད། སྟེན་བྱེད་སློབ་མའི་མཚན་
ཉིད༑ དཔོན་སློབ་ཀྱི་འབྲེལ་པ་བརྟག་དགོས་པར་བསྟན་པའོ། །
དང་པོ་ནི། དབང་ ལེའི་ ཚིགས་བཅད་ གཉིས་ པ་ སོགས་ ལས། དང་
པོར་ཡང་དག་བསྟེན་བྱ་སྔ་མ་བླ་མ་དག་ཀྱང་དམ་ཚིག་ལྡན་ཞིང་རྡོ་རྗེ་ཐེག་པར་
གནས༑ ༑དེ་ཉིད་བསྒོམ་ཤིང་མ་ཆགས་དྲི་མ་དག་དང་རྣམ་པར་བྲལ་ཞིང་བཟོད་
པའི་ངང་ཚུལ་ལམ་ལ་ཞུགས། །སློབ་མ་རྣམས་ལ་ལམ་ནི་སྦྱིན་བྱེད་དམྱལ་
བའི་འཇིགས་པ་འཕྲོག་པ་དེ་ཉིད་ལས་ནི་ཚངས་སྤྱོད་ལྡན། །བདུད་རྣམས་ལ་
ནི་རྡོ་རྗེ་དབྱུག་པ་དེ་ཡང་འཛིན་མའི་གཞི་ལ་རྡོ་རྗེ་སེམས་དཔར་རབ་གྲགས་
པའོ༑ ༑ཞེས་པ་འདིས་སློབ་དཔོན་གྱི་ཡོན་ཏན་བསྟན་ལ། དེ་ཡང་མཁས་
པ་དག་ཡོན་ཏན་བཅུ་རུ་བསྡུས་མོད་ཀྱི། དམ་ཚིག་དང་ལྡན་པ་ནས་རྡོ་
རྗེ་སེམས་དཔར་གྲགས་པའི་བར་ཕྱེ་ན་ཡོན་ཏན་བཅུ་གཉིས་སུ་འགྱུར་ལ། བསྡུ་
ན༑ རང་ སྨིན་པར་ བྱེད་པའི་དང་། གཞན་ རྗེས་ སུ་ འཛིན་ པའི་ ཡོན་ཏན་
-65-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
གཉིས་སུ་འདུ་ལ། དང་པོ་ལ་ལམ་གྱི་རྩ་བ་དྲང་དོན་དང་ངེས་དོན་གྱི་དམ་ཚིག་
རྣམ་པར་དག་པ་དང་ལྡན་པ་དང་། ལམ་གྱི་ངོ་བོ་ལ་སྔོན་འགྲོ་བུ་དང་ཆུང་
མ་སོགས་དང་རང་གི་ལུས་ལ་ཡང་ལྟོས་པ་མེད་པའི་སྒོ་ནས་མ་ཆགས་པ་དང་། །
དངོས་གཞི་རྟེན་མུ་སྟེགས་དང་ཉན་རང་གིས་མི་ཕྱེད་པས་རྡོ་རྗེ་ཐེག་པའི་ཐེག་
ཆེན་ལ་ལྷག་པར་གནས་ཤིང་སངས་རྒྱས་ཀྱི་ལམ་ལ་ཞུགས་པ། ངོ་བོ་རིམ་པ་
གཉིས་ ཀྱི་དེ་ ཁོ་ ན་ ཉིད་བསྒོམས་ཤིང་། དགོས་ ཀྱི་ཁྱད་ཆོས་ འཛག་མེད་ཀྱི་
ཚངས་སྤྱོད་དང་ལྡན་པ། སྤང་བྱ་ཆགས་སོགས་ཀྱི་དྲི་མ་དང་བྲལ་ཞིང་གྲོགས་
ཚེ་འདིའི་རྙེད་བཀུར་ལ་མི་ལྟ་བའི་བཟོད་པ་བསྒོམ་པའོ། །མཇུག་ལ། བྱེད་ལས་
ཕུང་པོ་ལ་སོགས་པའི་བདུད་རྣམས་ལ་རྡོ་རྗེ་དབྱུག་པ་དང་འདྲ་ཞིང་མིང་སའི་སྟེང་
ན་རྡོ་རྗེ་སེམས་དཔའ་ལྟ་བུའི་སློབ་དཔོན་དུ་གྲགས་པའོ། །
གཉིས་པ་ནི། སློབ་མ་ལ་རིམ་པ་གཉིས་ཀྱི་ལམ་སྦྱིན་པའི་སྒོ་
ནས་དམྱལ་བས་མཚོན་པའི་སྡུག་བསྔལ་གྱི་འཇིགས་པ་འཕྲོག་པའོ། །ང་
རྒྱལ་དང་ལྡན་ཁྲོ་བས་ཟིལ་མནན་དམ་ཚིག་རྣམས་བྲལ་རྫ་ས་ལ་བརྐམ་ཞིང་ཐོས་
པ་དག་ཀྱང་མེད། །སློབ་མ་རྣམས་ནི་སླུ་བ་དོན་དུ་གཉེར་ཞིང་མཆོག་གི་བདེ་བའི་
གནས་ལས་སེམས་ ཉམས་དབང་མ་བསྐུར། །ལོངས་སྤྱོད་དག་ལ་ཀུན་ཆགས་
བག་མེད་རྩུབ་མོའི་ཚིག་དང་བཅས་ཤིང་དབང་པོའི་དོན་དུ་འདོད་ལྡན་པ། །དེ་
ནི་དམྱལ་བ་བཞིན་དུ་སློབ་མ་མཁས་པ་རྣམས་ཀྱིས་རྫོགས་པའི་བྱང་ཆུབ་རྒྱུར་ནི་
སྤང་བར་བྱ། །ཞེས་པ་འདིས་སློབ་དཔོན་གྱི་སྐྱོན་བསྟན་ལ། འདི་ཡང་མཁས་པ་
ཁ་ཅིག་གིས་སྐྱོན་བཅུ་རུ་བསྡུས་མོད་ཀྱི། ང་རྒྱལ་དང་ལྡན་པ་སོགས་བཅུ་
གཉིས་སུ་གསལ་ཞིང་། དེ་ཡང་དང་པོར་སྨིན་བྱེདཀྱི་དབང་མ་ཐོབ་པ་དང་བར་དུ་
-66-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
གྲོལ་བྱེད་ལམ་ལས་གོལ་བ་དང༌། མཐརསློབ་མ་རྗེས་སུ་འཛིན་པ་མི་མཁས་པ་
གསུམ་དུ་འདུས་པའི་དང་པོ་ནི། དབང་མ་བསྐུར་ཞེས་པས་བསྟན་ལ།
གཉིས་པ་ལ། མཐུན་རྐྱེན་མ་ཚང་བ་དང་། འགལ་རྐྱེན་གནས་པའོ། །
དང་པོ་ནི། འཇིག་རྟེན་གྱིས་སྨད་པའི་གསང་སྤྱོད་ཀྱི་དམ་ཚིག་གསལ་པོར་སྤྱད་
པས་དམ་ཚིག་དང་བྲལ་ཞིང་དམ་པའི་ལམ་གྱི་མན་ངག་དང་བྲལ་བས་ཐོས་པ་
མེད་པ་དང་། ལེ་ལོའི་དབང་གིས་མཆོག་གི་བདེ་བའི་གནས་ཟབ་ལམ་སྒོམ་པ་
ལས་བརྩོན་འགྲུས་ཉམས་པའོ། །
གཉིས་པ་ནི། རྫས་དང་། དབང་ཕྱུག་དང་རིགས་གཟུགས་དང་མཁས་
པའི་མངོན་པའི་ང་རྒྱལ་དང་ལྡན་ཞིང་སྙིང་རྗེ་མེད་པའི་ཁྲོ་བས་ནོན་པ། དགེ་
འདུན་དང་མཆོད་རྟེན་གྱི་རྫས་ལ་བརྐམ་ཞིང་འཁོར་བའི་ལོག་སྤྱོད་ལ་ཆགས་པ།
ཆང་འཐུང་བས་བག་མེད་ཅིང་དབང་པོ་གཉིས་སྦྱོར་ གྱི་འཛག་བདེའི་འདོད་
ཆགས་དང་ལྡན་པའོ། །
གསུམ་པ་ནི། རྫུན་གྱིས་སློབ་མ་སླུ་ཞིང་ཚིག་རྩུབ་པོས་ཡིད་སུན་པར་བྱེད་
པའོ༑ ༑སྐྱོན་ཡོན་དེ་དག་པདྨ་དཀར་པོས་མཛད་པའི་དོན་དམ་བསྙེན་པ་ལས་
ཀྱང་གསུངས་ཏེ། ཇི་སྐད་དུ། ཆགས་མེད་འདོད་ཆགས་ཆེན་པོ་ལ་ནི་སེམས་
བཅིངས་པ། །དབང་པོ་གཉིས་བདེ་སྦྱོར་ཞིང་བརྟུལ་ཞུགས་ཆེན་པོ་ཅན། །ཕྱག་
རྒྱ་དག་ལ་སྦྱོར་ཞིང་ཆགས་པ་ཉམས་མི་མངའ། །རྣལ་འབྱོར་གྱིས་ནི་ཉི་ཟླ་དག་
གི་ལམ་ཉམས་པ། །ཤེས་རབ་མེ་ལ་རྣལ་འབྱོར་སྟོབས་ཀྱིས་རབ་ཏུ་ཞུགས། །
དཔག་མེད་བདེ་བའི་བདུད་རྩི་བཏུང་ལ་ཆགས་པ་སྟེ། །སྡིག་འཕྲོག་རྡོ་རྗེ་འཛིན་
པ་དེ་ནི་བླ་མ་དམ་པ་དཔལ། །ཞེས་སོགས་ཡོན་ཏན་དང་། ལམ་དག་མེད་ཅིང་
-67-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ནོར་ལ་འདོད་ཅིང་བརྐམ་པ་ཡིས། །དེ་བཞིན་དབང་ལ་རྒྱལ་བའི་ཅོད་པན་འཆིང་
བར་བྱེད། །འདོད་པ་ལྷག་ཞེན་ཆང་གི་དབང་གིས་བག་མེད་ཅིང་། ཁྲོ་
བའི་སེམས་དང་བཅས་ཤིང་རྫས་ལ་མང་དུ་ཞེན། །བདེན་པ་མ་ཡིན་སྨྲ་ཞིང་བུ་
རྣམས་སླུ་འདོད་པ། །བླ་མ་དེ་ཡིས་སྡུག་བསྔལ་སྟེར་བ་ངོ་མཚར་མེད། །
ཅེས་སོགས་སྐྱོན་གྱི་རྣམ་གཞག་རྒྱ་ཆེར་འབྱུང་བ་ལྟར་ཡིན་ལ། སློབ་དཔོན་གྱི་
མཚན་ཉིད་མདོ་རྒྱུད་གཞན་ལས་ཀྱང་མང་དུ་གསུངས་མོད་ཀྱི་འདིར་ཚིག་མང་
དུ་དོགས་པས་མ་བྲིས་སོ། །
གཉིས་པ་ནི། ཟབ་ཅིང་རྒྱ་ཆེ་ལ་སེམས་བླ་མའི་ངེས་པ་ལ་དགའ་གཏོང་
བའི་ངང་ཚུལ་དང་ལྡན་ཡོན་ཏན་ཤེས། །རྒྱུད་ལ་གུས་ཤིང་ཐར་པ་དོན་གཉེར་
བསླུ་བ་མེད་པའི་སེམས་ལྡན་དེ་ཉིད་ཐོབ་པ་ཤིན་ཏུ་སྦེད། །གདུག་པ་རྣམས་ཀྱི་
གྲོགས་ཉམས་སློབ་མ་གཅིག་པུ་དེ་ནི་བླ་མ་མཁས་པ་རྣམས་ཀྱིས་བསྡུ་བྱ་བ།།
ཤེས་རབ་དབང་ལ་སོགས་པའི་རྒྱུར་སྟེ་སླར་ཡང་གཞན་ཞེས་བྱ་བ་འབྲིང་པོ་
བསོད་ནམས་དག་གི་རྒྱུར། །ཞེས་པས་བསྟན་ལ། ཡོན་ཏན་རབ་འདིར་བཤད་
པ་ཀུན་ཚང་བ་ནི་ཤེས་རབ་ཡེ་ཤེས་ཀྱིས་མཚོན་པའི་དབང་གོང་མའི་སྣོད་དང་།
ཡོན་ཏན་འབྲིང་པོ་ནི་བསོད་ནམས་ཀྱི་ཚོགས་ཀྱི་རྒྱུར་དབང་བདུན་གྱི་སྣོད་དང་།
ཡོན་ཏན་ཐ་མ་ནི་དགེ་བསྙེན་ གྱི་བསླབ་གཞི་ལྔའི་སྣོད་དུ་བཟུང་ནས་ རིམ་
གྱིས་བློ་སྦྱོང་དུ་གཞུག་པར་གསུངས་སོ། །དེ་ཡང་ཟབ་ཅིང་རྒྱ་ཆེ་བ་ལ་སེམས་
པ་སོགས་ཡོན་ཏན་དགུ་པོ་འདི་རྣམས་ཀྱང་བསྡུ་ན།
སྦྱོར་བ་བསག་སྦྱང་སྔོན་དུ་གཏོང་བ་དང་། དངོས་གཞི་ཉན་པ་པོའི་ཆོས་
གསུམ་ཚང་བ་དང་། རྗེས་ཡོན་ཏན་མཐར་ཕྱིན་པའི་རྒྱུད་དང་ལྡན་པའོ། །
-68-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
དང་པོ་ནི། ལུས་དང་ལོངས་སྤྱོད་ལ་སོགས་པ་ལྟོས་མེད་དུ་བླ་མ་
ལ་འབུལ་བ་སོགས་ཀྱི་གཏོང་བའི་ངང་ཚུལ་དང་ལྡན་ཞིང་། གདུག་པའི་
སློབ་དཔོན་རྣམས་ཀྱི་གྲོགས་མི་དགེ་བ་བཅུ་སྤྱོད་པ་ལས་ཉམས་པའོ། །
གཉིས་པ་ལ་གཟུ་བོར་གནས་པ་ནི། བླ་མས་ཇི་ལྟར་མཛད་པ་བཞིན་དུ་
རྩ་ལྟུང་སྤོང་ཞིང་དགེ་བཅུ་སྤྱོད་པས་བླ་མའི་ངེས་པ་ལ་དགའ་བ་དངརྒྱུད་འདི་
ནས་ གསུངས་པའི་དམ་ཚིག་མཐའ་དག་བསྲུང་བས་རྒྱུད་ལ་གུས་པའོ། །བློ་
གྲོས་དང་ལྡན་པ་ནི། སྟོང་ཉིད་སྙིང་རྗེའི་བདག་ཉིད་ཅན་གྱི་ཟབ་པ་དང་རྒྱ་ཆེ་
བའི་ ཐེག་ ཆེན་ ལ་ སེམས་ ཤིང༌ དཀོན་ མཆོག་གི་ཡོན་ ཏན་ ལེགས་ པར་ ཤེས་
པའོ༑ ༑དོན་དུ་གཉེར་བ་ནི། འཇིག་རྟེན་པའི་དངོས་གྲུབ་སྒྲུབ་པ་ལ་མ་ཆགས་
པར་ཐར་པ་འགྱུར་མེད་ཀྱི་བདེ་ཆེན་དོན་དུ་གཉེར་བའོ། །
གསུམ་པ་ནི། འཇིག་རྟེན་པའི་ལམ་གྱིས་སེམས་མི་གཡོ་ཞིང་ལམ་གྱི་
རྟོགས་པ་རང་གིས་ཉམས་སུ་མྱོང་བ་དེ་ཉིད་ཤིན་ཏུ་སྦེད་པའོ། །
གསུམ་པ་དཔོན་སློབ་ཀྱི་འགྲེལ་པ་བརྟག་དགོས་པ་ནི། སྤྱིར་ཡང་གཞན་
གྱི་སྐྱོན་ལ་རྟོག་པ་མི་རིགས་ལ། ཁྱད་པར་སྔགསཀྱི་ཚུལ་ལ་ནི། ཇི་སྐད་དུ།
སློབ་དཔོན་ཡོན་ཏན་བླང་ བྱ་ ཡི། །སྐྱོན་ནི་ནམ་ཡང་མིན་ པ་ ཉིད། །ཡོན་
ཏན་ བླངས་ པས་ དངོས་ གྲུབ་ འགྱུར། །སྐྱོན་ རྗོད་ པ་ ལས་ དངོས་ གྲུབ་
མེད༑ ༑ཅེས་དང་། དབང་མཆོག་ཐོབ་གང་རྡོ་རྗེ་ཡི། །སློབ་དཔོན་ལ་ནི་དེ་བཞིན་
གཤེགས། །ཕྱོགས་བཅུའི་འཇིག་རྟེན་ཁམས་བཞུགས་པས། །དུས་གསུམ་བྱོན་
པས་ཕྱག་འཚལ་ལོ། །ཞེས་སོགས་སློབ་དཔོན་གྱི་ཡོན་ཏན་ཁོ་ན་ལ་རྟོག་པ་དང་།
གནས་ཚོད་ལ་ཡོན་ཏན་ཇི་ལྟར་ཡོད་ཀྱང་སངས་རྒྱས་སུ་ལྟ་བ་དགོས་ཤིང་། དེ་
-69-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ལ་ སངས་རྒྱས་རྣམས་ ཀྱིས་ ཀྱང་ ཕྱག་སོགས་བཀུར་བསྟི་བྱེད་པར་གསུངས་
པས༑ སྔ་མ་ལ་སྐྱོན་ཡོད་མེད་བརྟག་མི་རིགས་པས་སྐྱོན་གྱི་ཁྱད་པར་བཤད་པ་
རྣམས་དོན་མེད་དོ་ཞེ་ན། དེ་ནི་མ་ཡིན་ཏེ། སློབ་དཔོན་དུ་མ་གྱུར་པའི་སྔོན་དུ་
དཔོན་སློབ་གཉིས་ཆར་གྱི་སྐྱོན་ཡོན་ལེགས་པར་བརྟགས་ཤིང་དཔྱད་དགོས་ཏེ།།
རྒྱུད་གཞན་ལས་ཀྱང་། སྙིང་རྗེ་མེད་ཅིང་ཁྲོ་ལ་གདུག ཁེངས་ཤིང་ཆགས་ལ་མ་
བསྡམས་དང་། །རང་བསྟོད་བླ་མར་སློབ་མར་ནི། །བློ་བཟང་ལྡན་པས་མི་
བྱའོ༑ ༑ཞེས་སོགས་དང་། བརྟན་ཞིང་དུལ་ལ་བློ་གྲོས་ལྡན། །བཟོད་ལྡན་དྲང་ལ་
གཡོ་རྒྱུ་མེད། །སྔགས་དང་རྒྱུད་ཀྱི་སྦྱོར་བ་ཤེས། །སྙིང་བརྩེར་ལྡན་ཞིང་བསྟན་
བཅོས་མཁས། །དེ་ཉིད་བཅུ་ནི་ཡོངས་སུ་ཤེས། དཀྱིལ་འཁོར་འབྲི་བའི་ལས་ལ་
མཁས༑ ༑གསང་སྔགས་འཆད་བྱེད་སློབ་དཔོན་ཏེ། །དད་པའི་བདག་ཉིད་དབང་
པོ་དུལ། །ཞེས་སོགས་ཕྱི་རོལ་སྐྱོན་ཡོན་གྱི་མཚན་ཉིད་དང་། སྤྱིར་མདོ་རྒྱུད་ཀུན་
ལས༑ དཔོན་སློབ་ཀྱི་འབྲེལ་པ་བརྟག་ཚུལ་གསུངས་ཤིང་། ཁྱད་པར་བཤད་རྒྱུད་
རྡོ་རྗེ་ཕྲེང་བ་ལས། ལོ་བཅུ་གཉིས་ཀྱི་བར་དུ་རྟོག་པར་གསུངས་པའི་ཕྱིར་
རོ༑ ༑སློབ་དཔོན་གྱི་སྐྱོན་ལ་མི་རྟོག་ཅིང་སངས་རྒྱས་སུ་ལྟ་བར་གསུངས་པ་ནི།
སློབ་དཔོན་དུ་གྱུར་ཟིན་ནས་མཛད་པ་ཐམས་ཅད་སངས་རྒྱས་ཀྱི་མཛད་པ་དང་ །
འདྲ་བར་ཆགས་ པ་ དང་ སྡང་བར་སྣང་བ་ཐམས་ཅད་ ཀྱང་ གདུལ་ བྱ་ འདུལ་
བའི་དོན་ཅན་དུ་ཤེས་ཤིང་། རྡོ་རྗེ་ཐེག་པའི་ཚུལ་ལ་ནི་རྡོ་རྗེ་འཆང་དང་ཐ་མི་དད་
པར་ལྟ་བ་དང་། རང་ལ་ཕན་འདོགས་པའི་སྒོ་ནས་སངས་རྒྱས་ལས་ཀྱང་ལྷག་
པར་མཐོང་བའི་གུས་པ་བསྐྱེད་པ་ལ་བློ་སྦྱང་བར་བྱའོ། །དེར་མ་ཟད་དང་པོར་
བརྟག་དཔྱད་བྱེད་པའི་ཚེ་ཡང་སློབ་མའི་སྣོད་བརྟག་པའི་ཆེད་དུ་ཐ་མལ་པའི་ཚུལ་
-70-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
བཟུང་ནས་དམན་པའི་སྤྱོད་པ་མཛད་པ་དང་རང་ལ་གཤེ་ཞིང་སྡིག་པ་ལ་སོགས་
པ་ དགོས་ པའི་ དབང་ གིས་ མཛད་ སྲིད་ པས་ ཡུན་ རིང་ དུ་ སྤྲོ་ སྲིངས་ ནས་
བརྟག་དགོས་ཏེ། ཚེ་གཅིག་གི་ཁྱོ་ཤུག་འགྲུལ་གཅིག་གི་ལམ་རོགས། ཞག་
གཅིག་གི་གནས་ཁང་དང་བཟའ་བཏུང་སོགས་ལའང་འབད་ནས་རྟོག་ཅིང་དཔྱོད་
པ་མཐོང་བའི་ཕྱིར་རོ། །དེ་ཡང་མདོ་རྒྱུད་གཞན་འགའ་ཞིག་དང་དབུ་མ་རྟོག་
གེ་འབར་བ་ལ་སོགས་པར་ཡོན་ཏན་གཞན་གྱི་སྒོ་ནས་ལྷག་པ་ཞིག་ཡིན་ན། །
རྟེན་གྱི་སྒོ་ནས་རབ་བྱུང་དང་། ཁྱིམ་པ་ལ་ཁྱད་པར་མེད་པར་བཤད་པའང་ཡོད་
མོད་ཀྱི། མདོ་སྡེ་རྒྱན་ལས། རབ་ཏུ་བྱུང་བའི་ཕྱོགས་དག་ནི། །ཡོན་ཏན་ཚད་མེད་
རྣམས་དང་ལྡན། །དེ་ལྟས་སྡོམ་བརྩོན་ཁྱིམ་པ་ཡི། །བྱང་ཆུབ་སེམས་ལས་ཁྱད་
པར་འཕགས། །ཞེས་སོགས་གསུངས་པ་དང་མཐུན་པར། རྒྱུད་འདི་པའི་ལུགས་
ཀྱི༑ དགེ་བསྙེན་དང་། དགེ་ཚུལ་དང་། དགེ་སློང་དང་། དགེ་སློང་གི་ནང་ནས་
ཀྱང་གནས་བརྟན་རྒན་པོ་རྣམས་ལ། སྔར་བཤད་པའི་ཡོན་ཏན་གཞན་གྱི་སྒོ་ནས་
མ་ཉམས་ཡིན་ཡང་། རྟེན་གྱི་སྒོ་ནས་མཆོག་དམན་ཤིན་ཏུ་ཆེ་བ་དང་། དེར་མ་
ཟད་ ཡོན་ ཏན་ གཞན་ ལྷག་ ཀྱང་རྟེན་ དམན་ ན་རྟེན་ མཆོག་ ལ་ བཀུར་ བསྟི་
བྱེད་དགོས་པ་དང་། རྒྱལ་པོ་ལ་སོགས་པ་ཆེན་པོ་རྣམས་ཀྱིས་ཀྱང་ཁྱིམ་པ་
སློབ་དཔོན་ས་ཐོབ་པ་མ་གཏོགས་པ་བླ་མར་མི་བཀུར་བ་སོགས་གསུངས་ཏེ། ཇི་
སྐད་དུ། རྩ་བའི་རྒྱུད་ལས། དེ་ཉིད་བཅུ་ནི་ཡོངས་ཤེས་པ། །གསུམ་ལས་དགེ་
སློང་མཆོག་ཡིན་འབྲིང་
། །དགེ་ཚུལ་ཞེས་བྱ་དེ་དག་ལས། ཁྱིམ་ན་གནས་པ་ཐ་
མའོ༑ ༑ཞེས་ དང་། གདུག་ པ་ སྡིགས་པར་བྱེད་པའི་ མཆོག །གང་གི་ངུར་སྨིག་
མཐོང་ བ་ ཡིས། །ལྷ་ མིན་ ས་ ཡི་ འོག་ ཏུ་ འབྲོས། །དགེ་ སློང་ རྡོ་ རྗེ་ འཛིན་ པ་
-71-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
བྱ༑ ༑ཞེས་ དང་། ས་ཐོབ་མ་གཏོགས་ ཁྱིམ་པ་ནི། །རྒྱལ་པོས་བླ་མར་མི་
བྱ་སྟེ། །དེ་ལ་ཐོས་པ་ཡོངས་ཤེས་པ། །གང་ཞིག་རྟགས་ཅན་བྱ་བ་
ཉིད་༑ ་ས་ ཐོབ་ མ་ གཏོགས་ སློབ་ དཔོན་ ནི། ཁྱིམ་ གནས་ གང་ ཚེ་ མཆོད་བྱེད་
པ༑ ༑དེ་ཚེ་སངས་རྒྱས་ཆོས་དང་ནི། །དགེ་འདུན་རྣམས་ལ་གུས་མེད་འགྱུར། །
ལྷ་ཁང་སོགས་ཀྱི་རབ་གནས་སོགས། །རྟགས་ཅན་གྱིས་ནི་རྟག་ཏུ་བྱ། །གནས་
གཅིག་ན་ནི་གསུམ་ཡོད་ན། ཁྱིམ་པ་གོས་དཀར་ལྡན་པས་མིན། །ཞེས་གསུངས་
པའི་ཕྱིར་རོ། །བཞི་པ་ནི། དཀྱིལ་འཁོར་གྱི་རྡོ་རྗེ་སློབ་དཔོན་བྱེད་པ་ལ་ནི། སྔར་
བཤད་པའི་ཡོན་ཏན་དང་ལྡན་པ་ཙམ་གྱིས་མི་ཆོག་གི །སྤྱིར་ཡི་དམ་གྱི་ལྷའི་
བཟླས་བརྗོད་ཀྱི་སྒོ་ནས་བསྙེན་པ་མཐར་ཕྱིན་ཅིང་
། ཁྱད་པར་དཀྱིལ་འཁོར་དེ་
ཉིད་ཀྱི་ལྷའི་བསྙེན་པ་རྣམས། རབ་སྔགས་བཟླས་པའི་རྐྱེན་གྱིས་དངོས་སམ་རྨི་
ལམ་སོགས་ཀྱི་ཚེ་རྗེས་སུ་བཟུང་བའམ། ཞི་རྒྱས་སོགས་ཀྱི་ནུས་པ་མངོན་གྱུར་དུ་
བྱུང་བ་ལྟ་བུ་མཚན་མའི་བསྙེན་པའམ། འབྲིང་ལོ་དྲུག་དང་ཟླ་བ་དྲུག་ལ་སོགས་
པར་ བྱ་ བ་ གཞན་ སྤངས་ ནས་ བཟླས་ བརྗོད་ བྱས་ པ་ ལྟ་ བུ་ དུས་ ཀྱི་ བསྙེན་
པའམ༑ ཐ་མ་རང་རང་གི་རྒྱུད་སྡེ་ནས་བཤད་པའི་གཙོ་འཁོར་གྱི་སྔགས་ཀྱི་
གྲངས་ཚད་བཞི་འགྱུར་སོགས་སམ། ཤིན་ཏུ་ཐ་མའང་གྲངས་ཚད་དེ་ཉིད་བསྙེན་
པའི་གྲངས་སུ་བགྲང་དུ་རུང་ངེས་ཀྱི་སྒོ་ནས་སོང་བ་ཞིག་ཤིན་ཏུ་གལ་ཆེ་སྟེ། དེ་
ལྟ་མིན་ན། བསྙེན་སོགས་དག་པར་མ་བྱས་པར། །དཀྱིལ་འཁོར་ལས་ལ་འཇུག་
པ་དང་། །ཞེས་པའི་སྦོམ་པོས་རེག་པར་འགྱུར་ཞིང་། དཔའ་བོ་དང་རྣལ་འབྱོར་
མ་རྣམས་ཀྱིས་བྱིན་གྱིས་མི་སློབ་ཅིང་འཚེ་བར་འགྱུར་བ་དང་། སློབ་མ་སྣོད་
རུང་དུ་བྱེད་པའི་ས་བོན་ཁྱད་པར་རྣམས་བསྐྲུན་པར་མི་ནུས་ཤིང་། ཡེ་ཤེས་མི་
-72-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
ཕེབས་ པར་ འགྱུར་ ལ། བསྙེན་པ་མ་རྫོགས་པར་ ཞི་ སོགས་ ཀྱི་ལས་ལ་སྦྱར་
ན་ཡང་འབྲས་བུ་མེད་ཅིང་ཚུར་ལ་གནོད་པ་ལ་སོགས་པ་གསུངས་པས། བསྙེན་
པ་ལ་འབད་པར་བྱའོ། །དེ་ཡང་རྒྱུད་གཞན་ནས་བཤད་པའི་བཟླས་པའི་བྱེད་
ཚུལ་ནི་མང་དུ་ཡོད་པ་ནི་མང་དུ་དོགས་པས་མི་འཆད་ལ། རྒྱུད་འདི་ནས་
གསུངས་པའི་བཟླས་པའི་ཚུལ་ཡང་། རྒྱས་པར་མཆོད་ཕྲེང་དུ་བཤད་པ་ལས་
རྟོགས་པར་བྱ་ཞིང་། སྒྲུབ་ལེའི་འགྲེལ་ཆེན་དུ། ཐུགས་རྡོ་རྗེ་མིང་ཡིག་དང་པོ་དང་།
གསུང་རྡོ་རྗེ་མིང་ཡིག་རྫོགས་པ་དང་། སྐུ་རྡོ་རྗེ་མིང་ཡིག་གི་སྟེང་དུ་ཡན་ལག་
གཞན་དང་བཅས་པ་གསུམ་ལས་རིམ་པ་ལྟར། བསྒོམ་བྱ་དང་མཆོད་བྱ་དང་
བཟླས་བྱའི་སྔགས་སུ་གསུངས་ཤིང་། གྲངས་ཚད་རིམ་པ་ལྟར་འབུམ་ཕྲག་
གཅིག་དང་བཅུ་དང་བརྒྱ་དགོས་པར་གསུངས་ལ། ལྷ་མཉེས་ཤིང་གྲུབ་
པའི་ཐབས་སུ་བསྣུན་པ་དང་། དབབ་པ་དང་། སྲེག་པ་དང་། བསླང་བ་དང་།
རྒྱས་པ་དང་མཉེས་པ་སྟེ་བཟླས་པ་དྲུག་བྱ་ཞིང་། དེ་ཡང་རྩ་རྒྱུད་ལས། སྔགས་
ཀྱི་དང་པོ་གསལ་བྱེད་དམ། །དབྱངས་རྣམས་བསྒྲུབ་པར་བྱ་བའི་སླད། །བསྙེན་
དང་བཟླས་པ་བྱེད་རྣམས་ལ། །འདི་ཡིས་ལས་ནི་རྣམ་དྲུག་གསུངས། །དང་པོར་
བསྣུན་པར་བྱ་བ་སྟེ། དེ་ནས་དབབ་དང་སྲེག་པ་དང་། །དེ་ནས་སྔགས་པས་
བསླང་བ་དང་། །དེ་ནས་རྒྱས་དང་མཉེས་པའོ། །རྣམ་པར་དཔྱད་བྱས་སྟོང་
པ་ཡིས། །སྔགས་ཀྱི་སྔོན་འགྲོ་མནན་པ་ནི། །མཚོན་གྱི་རྒྱལ་པོས་བསྣུན་པ་སྟེ།
བརྒྱལ་བའི་གནས་སྐབས་འཐོབ་པར་འགྱུར། །ཐུགས་ཀྱི་བཟླས་པ་འབུམ་གྱིས་
ནི༑ ༑བརྒྱལ་བར་གྱུར་པ་སྔགས་ཀྱི་ལྷ། །ང་རྒྱལ་ཡོངས་སུ་བཏང་བ་ནི། །སྒྲུབ་པ་
པོ་ཡི་དབང་དུ་འགྱུར། །དེ་བཞིན་རླུང་གིས་མནན་ན་དེ། །རྣལ་འབྱོར་པ་ལ་
-73-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ཕེབས་པར་འགྱུར། །མེ་ཡིས་གནན་ན་བསྲེགས་པར་འགྱུར། །དེ་བཞིན་ཆུ་ཡིས་
སླང་བར་འགྱུར། །ས་ནི་སྤྱི་བོར་གནས་པ་དག །བཟླས་ན་ལྷ་ནི་རྒྱས་
པར་ འགྱུར། །སྤྱི་བོར་ ཐིག་ལེའི་ ཆས་ བསྣན་ན། །མཉེས་ པ་ མཆོག་
ནི་སྟེར་བར་འགྱུར། །དེ་ལྟར་དྲུག་འབུམ་བཟླས་པ་ནི། །དང་པོའི་སངས་རྒྱས་
རྒྱུད་ཆེན་ལས། །འདོད་པ་གྲུབ་སླད་བདེ་གཤེགས་ཀྱིས། །སྔོན་དུ་བསྙེན་པ་དག་
ཏུ་གསུངས། །ཕཊ་ཡིག་དེ་བཞིན་ཧཱུྃ་བོ་ཥཊ། །ན་མསྭཱཧཱ་བ་ཥཊ་རྣམས། །ལས་
དྲུག་ ལ་ ནི་ གྲངས་ བཞིན་ དུ། །མཐར་ སྔགས་ བརྟུལ་ ཞུགས་ ཅན་ གྱིས་
བྱ༑ ༑དང་པོར་རྣམ་སྣང་མཛད་བྱིན་ནས། །སླར་ཡང་བཟླས་པ་ཡང་དག་
རྩལ༑ ༑ཞེས་ སོགས་ གསུངས་ པའི་དོན། འགྲེལ་ཆེན་ གྱིས་ སྒྲོལ་ མའི་ སྔགས་
ལ་ སྦྱར་ནས་ གཞན་ ལ་ མཚོན་པར་གསུངས་པ། འདིར་དུས་ཀྱི་འཁོར་ལོའི་
མཚན་ཡིག་དང་པོ་ལ་སྦྱར་ན། ཨོཾ་ ཕཊ་ཅེས་པ་དང་། ཨོ་ ཧཱུྃ་ཅེས་དང་།
ༀ་ཆ་བོ་ཥཊ་ཅེས་དང་། ཨོ་ ཅན་མཅེས་དང་། ཨོཾ་ཨཱཿསྭཱ་ཧཱ་ཅེས་དང་། ཨོཾ་ཀཾ་
བ་ཥཊ་ཅེས་པ་རྣམས། རིམ་པ་ལྟར་བསྣུན་པ་ནས་མཉེས་པའི་བར་གྱི་བཟླས་པ་
དྲུག་གོ །འདི་རྣམས་རེ་རེ་ལ་བཟླས་པ་འབུམ་ཕྲག་རེ་དང་སྦྱིན་སྲེག་ཁྲི་ཕྲག་རེ་བྱ་
བར་ རྩ་རྒྱུད་ནས་བཤད་པའི་ཕན་ ཡོན་འབྱུང་ཞིང་། དེ་རྣམས་ཐུགས་རྡོ་ རྗེའི་
བཟླས་པ་ ཡིན་ལ། དེ་གྲུབ་ནས། ཨོཾ་ཀཱ་ལ་ཙཀྵ་སྭཱཧཱ། ཞེས་པ་གསུང་རྡོ་ རྗེའི་
བཟླས་པ་འབུམ་ཕྲག་བཅུ་དང་སྦྱིན་སྲེག་འབུམ་ཕྲག་ཅིག དེ་ནས་ཨོ་ཀཱ་ལ་ཙཀྲ་
ཧཱུཾ་ཧཱུཾ་ ཕཊ་ སྭཱཧཱ། ཅེས་སོགས་སྐུ་རྡོ་ རྗེའི་བཟླས་པ་འབུམ་ཕྲག་བརྒྱ་དང་སྦྱིན་
སྲེག་འབུམ་ཕྲག་བཅུ་བྱ་སྟེ། དེ་རྣམས་གྲུབ་ནས་ལྷ་རྣམས་མཆོག་སྟེར་བར་འགྱུར་
གྱི་རྣམ་པ་གཞན་དུ་མ་ཡིན་ནོ། །ཞེས་འགྲེལ་ཆེན་ལས་བཤད་པ་ལྟར་
%
ཆ
-74-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
རོ༑ །དེ་ཡང་ཨོ་ཡིག་བོར་བའི་མིང་ཡིག་དང་པོ་དང་སྒྲུབ་པ་པོའི་མིང་ཡིག་དང་
པོ་གཉིས་ཀྱི་དབྱངས་གསལ་རྣམས་ཕན་ཚུན་དགྲ་རུ་གྱུར་ན་དངོས་གྲུབ་མེད་
ཀྱི་སྟེང་དུ། དབྱངས་དགྲར་གྱུར་ན་སྒྲུབ་པ་པོ་འཆི་ཞིང་གསལ་བྱེད་དགྲར་གྱུར་ན།
ན་བར་གྱུར་པ་སོགས་ཀྱི་སྐྱོན་སྐྱེད་ལ། གྲོགས་སུ་གྱུར་ན་དངོས་གྲུབ་བཤད་པ་
བཞིན་དུ་འགྲུབ་ཅིང་ཐ་མལ་དུ་གྱུར་ན་དངོས་གྲུབ་རིང་བར་གསུངས་ལ། དགྲ་
གྲོགས་ཀྱི་རྣམ་གཞག་ཀྱང་རྩ་རྒྱུད་ཀྱི་དོན་འགྲེལ་ཆེན་ལས་བཤད་པ་ཞིབ་ཏུ་ཤེས་
པར་བྱ་ཞིང་། མདོར་བསྡུས་ཅུང་ཟད་བཤད་ན། དང་པོར་རྩ་བའི་དབྱངས། ཨ་
ཨི་རི་ཨུ་ལོ་ལྔ་ནི་མས་རིམ་གྱིས་ས་ཆུ་མེ་རླུང་ནམ་མཁའི་ཡི་གེ་ཡིན་ལ། དེ་
རྣམས་ཀྱི་རིང་པོ་རྣམས་ཀྱང་དེ་བཞིན་ནོ། །དེ་རྣམས་ཀྱི་འཕེལ་བ་ཨ་ཨེ་ཨར་ཨོ་
ཨལ་རྣམས་རིང་ཐུང་དང་། དེ་རྣམས་ཡཎར་ཧ་ཡ་ར་ཝ་ལ་རིང་ཐུང་རྣམས་
ཀྱང་མས་རིམ་གྱིས་ས་ཆུ་མེ་རླུང་ནམ་མཁའ་སྟེ། རྒྱུད་འདི་པའི་ལུགས་
ཀྱི་དབྱངས་སུམ་ཅུ་པོ་དེ་ལ་འབྱུང་བ་རྩི་ཚུལ་ཚར་གཅིག་པོ་དེ་ལས་གསལ་བྱེད་
བཞིན་དུ་འབྱུང་ཆེན་འབྱུང་ཆུང་གཉིས་གཉིས་རྩིས་པ་མ་མཐོང་ངོ༌། །གསལ་བྱེད་
ལ༑ ས་སྡེ། ཀ་སྡེ། ཙ་སྡེ། ཊ་སྡེ། པ་སྡེ། ཏ་སྡེ་རྣམས་མས་རིམ་གྱིས་ས་ཆུ་མེ་རླུང་
ནམ་མཁའ་ཡེ་ཤེས་ཀྱི་ཡི་གེ་ཡིན་ལ། དེའི་ཕྱིར་རྒྱུད་འདི་པས་ཏ་སྡེ་པ་སྡེའི་
མཇུག་ཏུ་འདོན་པ་ཡང་འབྱུང་བའི་རིམ་པ་དང་བསྟུན་པའོ། །སྡེ་པ་རེ་རེ་ལ་ལྔ་
ལྔ་ཡོད་པ་རྣམས་ཡས་རིམ་གྱིས་ས་ཆུ་མེ་རླུང་ནམ་མཁའི་ཡི་གེ་སྟེ། དེ་ལྟར་ན་རྩི་
ཚུལ་སྔ་མ་ལ་འབྱུང་ཆེན་དང་ཕྱི་མ་ལ་འབྱུང་ཆུང་དུ་གྲགས་སོ། །དེ་ཡང་། ཏ་སྡེ་
ལ་མཚོན་ན། ཏ་སའི་ས། ཐ་སའི་ཆུ། ད་སའི་མེ། དྷ་སའི་རླུང་། ན་སའི་ནམ་
མཁའོ༑ །དེ་བཞིན་དུ་གཞན་རྣམས་ལའང་སྦྱར་བ་བྱ་ཞིང་། འབྱུང་བ་དེ་དག་
-75-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ལས༑ རླུང་དགྲ་ས། ས་དགྲ་མེ། མེ་དགྲ་ཆུ། ཆུ་དགྲ་རླུང་དུ་བཤད་ཅིང་། ས་ཆུ་
ཕན་ཚུན་དང་། མེ་རླུང་ཕན་ཚུན་གྲོགས་ཡིན་ལ། ཆུང་རླུང་གི་དང་། ས་མེའི་དང་།
མེ་ཆུའི་དང་། རླུང་སའི་ཐ་མལ་པར་བཤད་ཅིང་། དགྲ་གྲོགས་དེ་དག་དང་
དབྱངས་གསལ་གྱི་ནང་ནས་དབྱངས་དང་། འབྱུང་བ་ཆེ་ཆུང་གི་ནང་ནས་འབྱུང་
ཆུང་ལ་རྩི་བ་གལ་ཆེའོ། །ཞེས་གསུངས་སོ། །སློབ་དཔོན་མཚན་ཉིད་དེ་དག་དང་
ལྡན་པས་དབང་བསྐུར་བའི་ཆོ་ག་བྱེད་ཚུལ་དངོས་ནི། རྒྱུད་དང་། རྒྱ་གར་མཁས་
པའི་གཞུང་གི་དཀྱིལ་ཆོག་དང་། བོད་ཀྱི་དཀྱིལ་ཆོག་ཁུངས་ཐུབ་རྣམས་དང༌།
ཁྱད་པར་རྒྱུད་འདིའི་དཀྱིལ་འཁོར་བྲི་སྒྲུབ་དང་འཇུག་ཅིང་དབང་བསྐུར་བའི་ཆོ་
ག་ལག་ལེན་རྒྱས་པ་མཐའ་དཔྱོད་དང་བཅས་པ་ལེགས་པར་བཤད་པའི་དཀྱིལ་
འཁོར་ཆོ་ག་ཆེན་མོ་པད་དཀར་དགོངས་གསལ་དུ་བཤད་ཟིན་པ་ལས་རྟོགས་
པར་བྱའོ། །
གཉིས་པ་ནི། དེ་ལྟར་དབང་ལེགས་པར་ཐོབ་ནས། ལྷ་དང་བླ་
མའི་སྤྱན་སྔར་ཁས་བླངས་པའི་དམ་ཚིག་དང་སྡོམ་པ་བསྲུང་བ་ནི། སྡོམ་པ་
གསུམ་ལ་ཉམས་ལེན་བྱེད་པའི་གང་ཟག་རྣམས་ཀྱི་བྱ་བ་མཐའ་དག་གི་གཙོ་
བོ་ཡིན་ཏེ། རྒྱལ་བའི་གསུང་རབ་མཐའ་དག་གི་གནད་ཀྱང་འཁྲུལ་པ་མེད་པའི་
ལམ་གྱི་ཉམས་ལེན་ཡིན་ལ། ལམ་གྱི་རྩ་བ་ཡང་སྡོམ་པ་ཉིད་ཡིན་པའི་ཕྱིར་
རོ༑ ༑དེ་ཡང་སོ་སོར་ཐར་པ་དང་འགལ་བའི་ཉེས་བྱས་ཕྲ་ཞིང་ཕྲ་བ་གཅིག་གིས་
རྒྱལ་ཆེན་རིས་བཞིའི་ཚེ་ཚད་ཀྱི་བར་ལ་དམྱལ་བར་སྐྱེས་པ་ལྟ་བུའི་ཉེས་དམིགས་
དང་༑ བསླབ་གཞི་སྣ་གཅིག་དང་བསྙེན་གནས་ཉིན་གཅིག་བསྲུངས་པས་ལྷ་མིའི་
བདེ་འབྲས་ཡུན་རིང་དུ་ཐོབ་པ་ལྟ་བུའི་ཕན་ཡོན་གྱིས་མཚོན་ནས། སྡོམ་པ་
-76-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
གསུམ་ཀ་ལ་བསྲུངས་མ་བསྲུངས་ཀྱི་ཕན་ཡོན་དང་ཉེས་དམིགས་གཅིག་ལས་
གཅིག་ཆེ་བ་བསླབ་གཞི་རེ་རེ་ལ་ཡོད་ལ། ཁྱད་པར་རྡོ་རྗེ་ཐེག་པ་ལ་དང་
པོར་སློབ་མ་དཀྱིལ་འཁོར་དུ་འཇུག་པའི་ཆོ་གའི་གཙོ་བོ་དམ་ཚིག་དང་སྡོམ་
པ་འཛིན་དུ་གཞུག་པ་དང་། དམ་ལ་བཞག་པ་ན་ཕན་ཡོན་དང་ཉེས་དམིགས་ཆེན་
པོ་རྣམས་ནན་གྱིས་བཤད་པ་དང་། དོན་འདི་ལ་ཉམས་ལེན་གྱི་གཙོ་བོར་བསྟན་
པའི་ཆེད་ཁོ་ནའོ། །དེས་ན་མ་བསྒོམས་པར་འཚང་རྒྱ་བ་ལ་སོགས་པའི་
ལམ་འགའ་ཞིག་གི་ཟབ་ཆོས་ལྟ་བུར་བཤད་པ་རྣམས་ཀྱང་དམ་ཚིག་དང་སྡོམ་པ་
ཤིན་ཏུ་དག་པར་བྱས་པའི་གང་ཟག་དེས། ལམ་གྱི་དངོས་གཞི་རིམ་པ་གཉིས་ལྟ་
བུ་ལ་འབད་པའི་བརྩོམ་པ་བྱས་པ་ཙམ་གྱིས། འཕགས་པ་ཀུན་དགའ་བོས་དགྲ་
བཅོམ་ཐོབ་པར་འབད་པ་བརྩམས་པ་བཞིན་དུ་རྟོགས་པ་ཁྱད་པར་ཅན་བདེ་བླག་
ཏུ་སྐྱེ་བའི་དོན་ཡིན་གྱི། དེ་ལྟ་མ་ཡིན་པར་ལམ་མ་བསླབས་པར་སངས་རྒྱ་
ན་འབད་མེད་དུ་གྲོལ་བར་ཐལ་བ་སུས་ཀྱང་བཟློག་ཏུ་མེད་དོ། །དེ་ཉིད་ཀྱི་ཕྱིར།
རྒྱུད་ལས་ཀྱང་དམ་ཚིག་བསྲུང་བ་ལ་ནན་ཏན་དུ་གདམས་ཏེ། བདེ་མཆོག་རྩ་རྒྱུད་
ཀྱི་ལེའུ་དང་པོ་ལས། ཤིན་ཏུ་མཉམ་བཞག་སྒྲུབ་པ་པོས། །རྟག་ཏུ་དམ་ཚིག་
བསྐྱང་བར་བྱ། །དམ་ཚིག་ཉམས་པས་དཀྱིལ་འཁོར་དུ། །དབང་བསྐུར་དངོས་
གྲུབ་ཐོབ་མི་འགྱུར། །ཞེས་དང་། སྡོམ་འབྱུང་ལས། ཅི་སྟེ་དངོས་གྲུབ་
མཆོག་འདོད་ན། །སྲོག་ནི་ཡོངས་སུ་བཏང་ཡང་སླ། །འཆི་བའི་དུས་ལ་བབ་ཀྱང་
སླ༑ ༑རྟག་ཏུ་དམ་ཚིག་བསྲུང་བར་བྱ། །ཞེས་དང་། སངས་རྒྱས་མཉམ་སྦྱོར་ལས་
ཀྱང་༑ དཀྱིལ་འཁོར་དུ་ནི་མ་ཞུགས་དང་། །དམ་ཚིག་རྣམས་ཀྱང་སྤངས་
པ་དང་། །གསང་བའི་དེ་ཉིད་མི་ཤེས་པས། །སྒྲུབས་ཀྱང་ཅི་ཡང་མི་འགྲུབ་
-77-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
བོ༑ ༑ཞེས་དང་རྡོ་རྗེ་རྩེ་མོ་ལས། བསྐལ་པ་བརྒྱ་ཕྲག་དག་ཏུ་ནི། །ཅི་སྟེ་མངོན་
པར་བརྩོན་བྱས་ཀྱང་། །གང་ཟག་བཞིས་ནི་འཇིག་རྟེན་དུ། །སྒྲུབས་ཀྱང་འགྲུབ་
པ་ཉིད་མི་འགྱུར། བྱང་ཆུབ་སེམས་ནི་མ་སྐྱེསདང་། །ཐེ་ཚོམ་དག་དང་ལྡན་
པ་དང་། །བཀའ་བཞིན་དུ་ནི་མི་སྤྱོད་དང་། །དད་པ་མེད་པ་ཉིད་མི་འགྲུབ། །
ཅེས་ཏེ། བཀའ་བཞིན་མི་སྤྱོད་པ་ནི། བླ་མས་གསུངས་པའི་དམ་ཚིག་དང་སྡོམ་པ་
ལ་མི་སྤྱོད་པའོ། །དེ་ཡང་འདུལ་བ་ནས། བསྙེན་པར་རྫོགས་མ་ཐག་པ་ལ་གནས་
རྣམས་མི་བརྗོད་པར་མི་བྱའོ། །ཞེས་གསུངས་པ་དང་མཐུན་པར་དབང་ཐོབ་
ནས་དམ་ཚིག་དང་སྡོམ་པ་བསྲུང་བ་ལ་ནན་གྱིས་བཀོད་དགོས་པར། བླ་མ་ལྔ་
བཅུ་པ་ལས། དེ་ནས་སྔགས་སོགས་བྱིན་པ་ཡིས། །དམ་ཆོས་སྣོད་དུ་བྱས་
ནས་སུ། །རྩ་བའི་ལྟུང་བ་བཅུ་བཞི་ནི། །ཀླག་དང་འཛིན་པ་ཉིད་དུ་བྱ། །ཞེས་དང་།
སྒྱུ་དྲྭ་ལས། དེ་ནས་དམ་ཚིག་བསྟན་པར་བྱ། །དེ་རིང་ཕན་ཆད་བུ་ཁྱོད་
ཀྱིས༑ ༑སྲོག་དང་རུས་པ་ལ་བབ་ཀྱང་། །དམ་པའི་ཆོས་དང་བྱང་ཆུབ་སེམས། །
སློབ་དཔོན་ལ་ནི་བརྙས་མི་བྱ། །རྡོ་རྗེ་སྤུན་རྣམས་བཀུར་བྱ་ཞིང་། །སྡང་ལ་
བྱང་སེམས་དང་བྲལ་བར། ཁྱོད་ཀྱིས་ནམ་ཡང་མི་བྱའོ། །ཞེས་དང་། དཀྱིལ་ཆོག་
ཕལ་ཆེར་གྱི། རྡོ་རྗེ་སློབ་དཔོན་གྱི་དབང་ལ་སོགས་པའི་སྐབས་སུ། རྡོ་རྗེ་དྲིལ་བུ་
ཕྱག་རྒྱ་ནི། །ནམ་ཡང་དོར་བར་མི་བྱའོ། །སློབ་དཔོན་སྨད་པར་མི་བྱ་སྟེ། །འདིར་
ནི་སངས་རྒྱས་ཀུན་དང་མཉམ། །ཞེས་སོགས་རྒྱས་པར་འབྱུང་ལ། ཁྱད་པར་
རྒྱུད་འདི་ཉིད་ལས། སློབ་མ་འཇུག་པའི་སྐབས་སུ། འཚེ་དང་མི་བདེན་གཞན་གྱི་
བུད་མེད་སྤང་བྱ་གཞན་གྱི་ནོར་དང་ཆང་གི་བཏུང་བ་དེ་བཞིན་ཉིད། འཁོར་བར་
རྡོ་རྗེའི་ཞགས་པ་དག་སྟེ་རང་གི་དགེ་བ་འཇོམས་བྱེད་སྡིག་པ་ལྔ་པོ་འདི་དག་
-78-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
གོ །གང་ཞིག་གང་གི་དུས་སུ་བྱུང་བ་ལྷ་དང་མི་ཡི་བླ་མ་དེ་ཡི་མཚན་གྱིས་
རབ་སྦྱིན་བྱ། །སྣ་ཚོགས་གཙོ་བོའི་བཀའ་དེ་སྲིད་པའི་འཇིགས་པ་འཇོམས་
པ་དག་སྟེ་ཁྱོད་ཀྱིས་ཀྱང་ནི་བསྐྱང་བར་བྱ། །ཞེས་སོགས་བརྟུལ་ཞུགས་ཉི་ཤུ་རྩ་
ལྔ་པོ་བསྟན་པ་གང་གི་དུས་སུ་བྱོན་པའི་སྟོན་པ་དེའི་མཚན་གྱིས་སྦྱིན་དགོས་པར་
གསུངས་ཤིང་། ཡོ་གའི་རྡོ་རྗེ་རྩེ་མོ་སོགས་ཀྱང་རིགས་ལྔའི་དམ་ཚིག་ལ་སོགས་
པ་ཐོག་མར་སློབ་དཔོན་གྱིས་བསྒྲག་ཅིང་བཤད་ལ། བཟུང་ཞིང་བསྲུང་ནུས་
ན་དབང་བསྐུར་བས་བཟུང་དུ་གཞུག་ལ། མི་ནུས་ན་དབང་མི་བསྐུར་བ་སོགས་
ཀྱི་དམ་གཞག་འབད་པ་ཆེན་པོས་མཛད་པའི་ཕྱིར་རོ། །
དེ་ལྟར་ན་སྡོམ་པ་གསུམ་ལས་སོ་ཐར་ནི། སྡོམ་པ་མ་ཐོབ་པའི་སྔོན་དུ་
བསླབ་བྱ་སློབ་ཏུ་མ་གནང་མོད་ཀྱི། གོང་མ་གཉིས་ལ་སྡོམ་པ་མ་བླངས་
པའི་ སྔོན་དུ་ བླ་ མས་ དམ་ སྡོམ་གྱི་བཅས་མཚམས་ བསྲུངས་མ་བསྲུངས་ཀྱི་
ཕན་ཡོན་དང་ཉེས་དམིགས་ཞིབ་ཏུ་བཤད་དགོས་ཀྱི། དང་པོ་ཉིད་ནས་ལམ་གྱི་
རྩ་བ་དམ་ཚིག་དང་སྡོམ་པ་ལ་སློབ་ཏུ་མི་འཇུག་པར། རྫོགས་རིམ་གྱིས་ས་
མཚམས་མཐོ་ས་ཅིག་གི་སྒྲས་ཟིན་ཇི་ལྟར་བ་བཞིན་བཤད་ནས་ལས་འབྲས་
ཀྱི་བླང་དོར་ཡལ་བར་འདོར་བ་ནི་བདུད་ཀྱིས་བྱིན་གྱིས་རླབས་པའོ། །དེས་
ན་དང་པོར་བསླབ་བྱ་མི་སློབ་ན་སློབ་དཔོན་ལ་ཉེས་པར་འགྱུར་ལ་བསླབས་ནས་
མི་སྒྲུབ་ན་སློབ་མ་ལ་ཉེས་པར་འགྱུར་རོ། །དེའི་ཕྱིར། རྗེ་བཙུན་ཆེན་པོ་གྲགས་པ་
རྒྱལ་མཚན་གྱིས། གསང་སྔགས་ལམ་གྱི་འཇུག་སྒོ་དབང་དང་། རྩ་བ་དམ་
ཚིག་དང་སྡོམ་བ་བསྲུང་བ་ལ་རག་ལས་སོ་ཞེས། རྩ་ལྟུང་གི་རྣམ་བཤད་དུ་
གདམས་པ་འདི་ལྟར་མཛད་དེ།
-79-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
རྡོ་རྗེ་ཐེག་ལ་དད་ཀྱང་མ་སྨིན་ན། །ཟབ་མོ་བསྒོམས་ཀྱང་འབྲས་
བུ་ངན་འགྲོ་ལས། །མཆོག་གཞན་མི་འགྲུབ་སངས་རྒྱས་གསུངས་པས་ན། །བླ་མ་
མཆོག་ལ་དབང་བསྐུར་ནོད་པར་མཛོད། །དབང་ཐོབ་མན་ངག་ཟབ་མོར་གཞོལ་
བ་ཡིས། །ས་སྟེང་བྱས་པར་ཀུན་ཏུ་བརྩལ་བྱས་ཀྱང་། །ཕན་པའི་གདམས་
ངག་དོན་པོ་དམ་ཚིག་སྟེ། །འདི་མེད་འགྲམ་རྩ་ཟད་པའི་ཁང་རུལ་འདྲ། ལེགས་
པར་སྨིན་པས་དམ་ཚིག་བསྲུང་བྱས་ན། །རིམ་གཉིས་ཟབ་མོའི་མན་ངག་མ་
བརྟེན་ཀྱང་། །སྐྱེ་བ་བཅུ་དྲུག་དག་ན་འགྲུབ་བོ་ཞེས། །འགྲོ་བའི་རྩ་ལག་ཕན་པ་
མཛད་པས་གསུངས། །བདག་ནི་ཐོས་ཆུང་ཤེས་རབ་མིག་བྲལ་ཡང་། དྲི་མེད་
རྒྱུད་ལས་ལེགས་གསུངས་མཐོང་བས་ན། །དབང་བླང་དམ་ཚིག་བསྲུང་བར་
མཛོད་ཅིག་ཅེས། །ཀུན་ལ་ཐལ་མོ་སྦྱར་ནས་གསོལ་བ་འདེབས། །ཅེས་
གསུངས་སོ། །
དམ་ཚིག་དག་ན་ རིམ་གཉིས་ལ་བརྩོན་པ་མ་བྱས་ཀྱང་འགྲུབ་པར་
གསུངས་པ་ནི། བྲམ་ཟེ་ཆེན་པོ་ས་ར་ཧས། སངས་རྒྱས་ཐོད་པའི་རྒྱུད་ཀྱི་འགྲེལ་
པར༑ རྒྱུད་གསང་བ་མཛོད་ཀྱི་རྒྱུད་ལུང་དྲངས་པ། དབང་བསྐུར་ཡང་དག་སྦྱིན་
ལྡན་ན། སྐྱེ་དང་སྐྱེ་བར་དབང་བསྐུར་འགྱུར། །དེ་ཡིས་སྐྱེ་བ་བདུན་ལ་ནི། །མ་
བསྒོམས་པར་ཡང་དངོས་གྲུབ་ཐོབ། །གང་ལ་བསྒོམ་པ་དང་ལྡན་ཞིང་། །གལ་
ཏེ་དམ་ཚིག་སྡོམ་ལ་གནས། །སྐྱེ་འདིར་ལས་དབང་གིས་མ་འགྲུབ། །སྐྱེ་བ་
གཞན་དུ་དངོས་གྲུབ་འཐོབ། །རེ་ཤིག་དམ་ཚིག་ཉམས་ན་ནི། །དངོས་གྲུབ་ཐོབ་
པ་ལྟ་ཞོག་གི །མི་ཡི་སྐྱེ་བའང་རྙེད་པར་དཀའ། །ཞེས་དང་། དམ་ཚིག་ལྔ་པ་ལས་
ཀྱང་༑ གལ་ཏེ་ལྟུང་བ་མེད་གྱུར་ན། །སྐྱེ་བ་བཅུ་དྲུག་དག་ན་འགྲུབ། །ཅེས་དང་།
-80-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
རྣལ་འབྱོར་ཟླ་བས་ཀྱང་། མ་བསྒོམས་གྱུརཀྱང་ལྟུང་མེད་ན། །སྐྱེ་བ་བཅུ་
དྲུག་དག་ན་འགྲུབ། །ཅེས་གསུངས་པའི་མ་བསྒོམས་ཀྱང་འགྲུབ་ཅེས་པའི་དོན་
ནི་སྔར་བཤད་ཟིན་ཏོ། །དེ་ལྟར་ན། རྗེ་བཙུན་ཆེན་པོའི་གསུང་འདི་ནི་སྔགས་
ཀྱི་ལམ་གྱི་གནད་མཐར་ཐུག་པ་ལེགས་པར་དགོངས་ནས་བརྩེ་བས་ གཞན་
ལ་འདམས་པའི་གསུང་། གཞན་ལས་རྟོགས་སླ་ཞིང་བསྐུལ་ཆེ་བ་ཞིག་སྣང་བས།
ཚིགས་བཅད་འདི་རྣམས་གསེར་གྱིས་བྲིས་ནས་མགུལ་དུ་བརྟགས་ནས་ཉིན་རེ་
བཞིན་ལན་གསུམ་དུ་བཀླགས་ལ་རང་གི་སེམས་དང་ཞུས་དག་བྱའོ། །དེ་ལ་དམ་
ཚིག་དང་སྡོམ་པའི་ཁྱད་པར་ནི། རྒྱལ་བས་བཅས་པའི་མཚམས་ལས་མ་འདས་
པར་བྱེད་པ་དང་། བྱ་རྒྱུ་མི་བྱེད་ཅིང་མི་བྱ་རྒྱུ་བྱེད་པ་ལ་བཤད་པ་བྱུང་མོད་
ཀྱི༑ འདའ་བར་བྱ་བ་མ་ཡིན་པའི་ཆ་ནས་དམ་ཚིག་དང་། ཉེས་སྤྱོད་སྡོམ་པའི་ཆ་
ནས་སྡོམ་པར་བྱས་ན་རིགས་སོ། །
དེ་ལའང་རྒྱུད་སྡེ་སྤྱིའི་དམ་ཚིག་དང་སྡོམ་པའི་རྣམ་གཞག་དང་། ཁྱད་
པར་དུས་ཀྱི་འཁོར་ལོའི་དམ་ཚིག་དང་སྡོམ་པ་བྱེ་བྲག་ཏུ་བཤད་པའོ། །
དང་པོ་ནི། ཇོ་བོ་རྗེའི་དམ་ཚིག་ཐམས་ཅད་བསྡུས་པ་ལས། ཐུན་མོང་
བའི་རྩ་བའི་ལྟུང་བ་བཞི་དང་། ཕ་རོལ་ཏུ་ཕྱིན་པའི་ལྟུང་བ་བཅུ་གཉིས་དང་། བྱ་
བའི་རྒྱུད་ཀྱི་ལྟུང་བ་སུམ་ཅུ་དང་། སྤྱོད་པ་དང་། རྣལ་འབྱོར་དང་བླ་མེད་གསུམ་
ལ་རྩ་ལྟུང་བཅུ་བཞི་བཅུ་བཞི་དང་། ཡང་ལྔ་དང་ཡང་བཞི་དང་། རྩ་བའི་ལྟུང་བ་
བདུན་ཅུ་ཐམས་ཅད་པའོ། །ཞེས་གསུང་སྟེ། དེ་ལ་བྱ་བའི་རྒྱུད་ཀྱི་རྩ་ལྟུང་སུམ་ཅུ་
ནི༑ འདི་དང་འདིའོ་ཞེས་བགྲངས་པ་མེད་ལ། ཕྱིས་ཀྱི་མཁས་པ་དག ལེགས་
གྲུབ་ཀྱི་རྒྱུད་ལས། དངོས་གྲུབ་མྱུར་དུ་ཐོབ་འགྱུར་བའི། །གསང་སྔགས་བཟློས་
-81-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
པའི་འདུལ་བ་བཤད། །སྒྲུབ་པོས་གསང་སྔགས་ཐམས་ཅད་དང་། །ལྷ་
རྣམས་དག་ནི་ཐམས་ཅད་དང་། བཟློས་པ་བདག་ཉིད་ཆེན་པོ་ལ། །མཁས་པས་
ཞེ་སྡང་མི་བྱའོ། །མཁས་པས་སྔགས་ཀྱི་ཆོ་ག་དང་། །གསང་སྔགས་རང་བཟོ་མི་
བྱ་ཞིང་། །རང་བཞིན་ངན་པའི་མི་དག་ལ། །བརྙས་པར་ཡང་ནི་མི་བྱའོ། བླ་
མ་དཀྱིལ་འཁོར་སྟོན་པ་དང་། །སྤྱོད་པ་ངན་པར་གྱུར་ན་ཡང་། །ངག་གམ་ཡང་
ན་ཡིད་ཀྱིས་སུ། །ནམ་ཡང་སྨད་པར་མི་བྱའོ། །མཁས་པས་རིགས་སྔགས་དག་
ལ་ནི། ཁྲོ་ནས་མནན་དང་བཅིང་བ་དང་། །བཅད་པ་དང་ནི་ཚར་
བཅད་དང་། །དྲག་སྤྱོད་དེ་དང་དེ་མི་བྱ། །གཞན་གྱིས་རྗེས་སུ་མ་གནང་
བར༑ ༑གསང་སྔགས་བཟུང་བར་མི་བྱ་སྟེ། །བསྙེན་བཀུར་མི་བྱེད་པ་
ལའང་༑ ༑ཆོ་ ག་ཤེས་ པས་ སྔགས་ མི་ སྦྱིན། །རྒྱུད་ ཤེས་ མཁས་ པས་
གསང་སྔགས་དང་། །ཕྱག་ཆེན་ཆོ་ག་ཞིབ་མོ་དང་། །རྒྱུད་དང་དཀྱིལ་འཁོར་
བཤད་པ་དག །དཀྱིལ་འཁོར་མ་ཞུགས་ལ་མི་བྱིན། །མཚོན་ཆ་འདྲ་བ་ཐམས་
ཅད་དང་། །དེ་བཞིན་སེམས་ཅན་འདྲ་བ་དང༌། །ཕྱག་རྒྱ་སྣ་ཚོགས་འདྲ་བ་
རྣམས༑ ༑བཟའ་བར་མི་བྱ་འགོམས་མི་བྱ། །སྒྲུབ་པ་པོ་ནི་བློ་ཅན་གྱིས། །དམན་
རྣམས་སྨད་པར་མི་བྱ་སྟེ། །མི་གཙང་བས་ཀྱང་རེག་མི་བྱ། །རྐང་པས་ཀྱང་ནི་
མི་འགོང་ངོ༌། །ཐེག་པ་ཆེན་པོ་དག་དང་ནི། །ཤེས་རབ་ཅན་གྱིས་རྩོད་མི་བྱ། །
བྱང་ཆུབ་སེམས་དཔའི་མཐུ་ཆེན་དག །ཐོས་ནས་སུན་ཡང་མི་དབྱུང་ངོ༌། །སྔགས་
ཀྱི་སྒྲུབ་པ་པོ་དག་དང་། །ལྷན་ཅིག་ནམ་ཡང་འགྲན་མི་བྱ། །ཉེས་པ་ཆུང་ངུ་དག་
ལ་ནི། ཁྲོས་ནས་དྲག་ཤུལ་དཔྱད་མི་བྱ། །བཟློས་པའི་ཆོ་ག་ལ་གནས་པས། །གླུ་
གར་རྩེད་མོ་མི་བྱ་སྟེ། །མཛེས་པར་བྱ་ཕྱིར་ཕྲེང་བ་དང་། ཁ་དོག་བཅང་བར་མི་
-82-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
བྱའོ༑ ༑འགོང་བ་དང་ནི་འཆོང་བ་དང་། །རྒྱུག་པ་དང་ནི་ཙབ་ཧྲལ་དང་། །ལུས་
ལས་བྱུང་བའི་གནས་ངན་ལེན། །ཐམས་ཅད་ཡོངས་སུ་སྤང་བར་བྱ། །བདེན་པའི་
ཆོས་ལ་གནས་པ་ཡིས། །ལོག་པ་ལྟུང་དང་འགྱུར་དང་རྩུབ། །དབྱེན་གྱི་ཚིག་ཀྱང་
སྤང་བ་དང་། །དོན་མེད་གཏམ་ཡང་མི་བྱའོ། །མུ་སྟེགས་ཅན་དང་གནས་པ་དང་།།
རྩོད་པ་དག་ཀྱང་མི་བྱ་ཞིང་། །གདོལ་པ་ལ་སོགས་རིགས་ངན་དང་། །གསང་
སྔགས་བཟློས་པ་སྨྲ་མི་བྱ། །བློ་ལྡན་བཟླས་བརྗོད་བྱེད་པ་ཡིས། །སྔགས་གཡོག་
གཅིག་པུ་མ་གཏོགས་པར། །གཞན་དང་ལྷན་ཅིག་དགོས་མེད་པར། །འགའ་
དང་ཡང་ནི་མི་གནས་བྱ། །འབྲུ་མར་དག་གིས་ལུས་མི་བཀུ། །ཏིལ་ཡང་བཟའ་
བར་མི་བྱ་ཞིང་། །ལ་ཕུག་སྒོག་པ་ཚྭ་དག་དང་། །ཆང་སྒྱུར་རྣམ་པ་ཐ་དད་དང་། །
ཅུང་སེར་དང་ནི་སྲན་རིལ་དང་། །དེ་བཞིན་མ་ཤའི་སྲན་མ་དང་། །ཏིལ་གྱི་
ཅུང་སེང་ལ་དུ་དག །དངོས་གྲུབ་འདོད་པས་རྣམ་པར་སྤང་། །ལོག་འདྲེན་དག་གི་
ཟས་ཀུན་དང་། །གཏོར་མའི་ཁ་ཟས་ཐམས་ཅད་དང་། །ཀྲི་ས་ར་དང་འོ་ཐུག་དག།
གསང་སྔགས་བཟློས་པས་རྣམ་པར་སྤང་། །ཤིང་རྟ་ལ་སོགས་ཞོན་པ་དང་། །པདྨ་
ལ་སོགས་བརྗེ་མི་བྱ། །རྐང་པས་ཀྱང་ནི་རེག་མི་བྱ། ཁ་ཟས་ལྷག་མ་བོར་བ་ལ།
སྒེག་པའི་ཆོ་ག་ཐམས་ཅད་དང་། །ལྷམ་དང་གདུགས་དག་འཆང་བ་དང་། །ལུས་
ཀྱི་བྱ་བྱེད་ཐམས་ཅད་དག །གསང་སྔགས་བཟློས་པས་རྣམ་པར་སྤང་། །རྐང་
པས་རྐང་པ་མཉེ་པ་དང་། །ལག་པས་ལག་པ་མཉེ་མི་བྱ། །བཤང་གཅི་དག་ནི་
ཆུར་མི་དོར། །དེ་དང་ཉེ་བར་དོར་མི་བྱ། །སྙིམ་པ་ཁོ་ནར་མི་བཟའ་སྟེ། །མཁར་
བའི་སྣོད་དུ་བཟའ་མི་བྱ། །ལོ་མའི་རྒྱབ་ཏུ་མི་བཟའ་ཞིང་། །མཁས་པས་ཆགས་
པའི་ཟས་མི་ཟ། ཁྲི་རྣམས་དང་ནི་ཁྲིའུ་དག་ལ། །སྒྲུབ་པ་བློ་ལྡན་མི་གཙང་བ།།
-83-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
གཞན་དང་ཉལ་བར་མི་བྱ་སྟེ། །གན་རྐྱལ་ཁ་སྦུབ་ཏུའང་མིན། །ཡང་དང་ཡང་དུ་
མི་བཟའ་སྟེ། །ཧ་ཅང་ཆུང་དང་ཆེར་མི་བཟའ། །མི་ཟ་བར་ཡང་མི་བྱ་
ལ༑ ༑གང་དག་དོགས་པའང་མི་ཟའོ། །ངོ་མཚར་ཀུན་ལ་དགའ་མི་བྱ། །ལྟ་
མོ་ཀུན་ལ་མི་ལྟ་ཞིང་། །བུད་མེད་ཀུན་དང་འཇོག་ཉལ་ལ། །ཞེན་པའི་སེམས་
ཀྱིས་ཆགས་མི་ བྱ། །སྔགས་བཟློས་ཆོག་ལ་གནས་པས། །ལུས་དང་
ངག་དང་ཡིད་ཀྱིས་ཀྱང་
། །ཟས་དང་དེ་བཞིན་སྤྱོད་པ་ལ། མ་བསྡམས་
པར་ཡང་ཡོང་མི་བྱ། །སྔགས་བཟློས་ཁྱིམ་པ་མཁས་པ་ཡིས། ཁ་དོག་བསྒྱུར་བའི་
གོས་མི་བགོ །དེ་བཞིན་རྙིང་དང་དྲི་མ་ཅན། །གོས་གཅིག་པར་ནི་ཡོང་
མི་བྱ། །བདག་ལ་སྨད་པར་མི་བྱ་བའི། །རང་ལ་དགའ་བར་མི་བྱ་སྟེ། །སྐྱོ་
བར་ཡང་ནི་མ་གྱུར་དང་། །ནད་ཀྱིས་འགོང་བར་མི་བྱའོ། །བཀའ་ལན་བསྩལ་བ་
མ་གཏོགས་པ། །བདག་གི་གསང་སྔགས་བཏང་མི་བྱ། གཏི་མུག་བློས་ནི་མི་སྨད་
ཅིང་༑ ༑སྒྲིམ་པ་གློད་པར་མི་བྱའོ། །ཡིད་ནི་གཞན་དུ་མ་གྱུར་དང་། །བསམ་པ་
མང་པོ་མ་ཡིན་དང་། །མི་གཙང་ཆགས་པའི་སེམས་མེད་པར། །བཟློས་པ་པོས་ནི་
གསང་སྔགས་གཏོན། །གདོན་ གྱི་ལས་རྣམས་མི་བྱ་ཞིང་། །བསྲུང་དང་བཟློག་
པར་མི་བྱའོ། རང་གི་སྔགས་སམ་གཞན་གྱིས་ཀྱང་། ། བཟློས་པས་དུག་གི་ལས་
མི་བྱ། །སྒྲུབ་ལ་དགོས་པ་མ་གཏོགས་པར། །གསང་སྔགས་གཞན་དུ་བཅད་མི་
བྱ༑ ༑འགྲན་པ་དང་ནི་སད་ཕྱིར་ཡང་། བདག་གིས་གསང་སྔགས་མི་སྦྱར་
རོ༑ ༑ཞེས་སོགས་གསུངས་པ་རྣམས་བྱ་རྒྱུད་ཀྱི་དམ་ཚིག་སུམ་ཅུ་པོ་ཡིན་ནམ་
གཞན་ཡིན་བརྟག་པར་བྱའོ། །ཞེས་གསུང་མོད་ཀྱི་འདི་དག་རེ་རེ་ནས་བགྲངས་
ན་སུམ་བཅུ་ལས་མང་ལ། རིགས་བསྡུད་པ་སོགས་ཀྱི་སྒོ་ནས་འགྲེལ་
-84-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
པའང་དཀའ་བར་འདུག་པས། ཇོ་བོས་གཟིགས་པའི་རྒྱུད་སྡེ་གཞན་ཞིག་ན་
བཞུགས་པར་གསལ་ལོ། །འོན་ཀྱང་བྱ་རྒྱུད་ཀྱིའང་རྩ་བའི་དམ་ཚིག་ནི་
སྐྱབས་འགྲོ་སེམས་བསྐྱེད་དང་། མི་དགེ་བ་བཅུ་སྤོང་ཡིན་ལ། ལེགས་གྲུབ་ནས་
བཤད་པ་འདི་རྣམས་ཡན་ལག་གི་དམ་ཚིག་ཡིན་ཞིང་། དེའང་འགྲོ་འཆག་ཟ་
ཉལ་གྱི་རྣལ་འབྱོར་སོགས་ཕལ་ཆེར་ནི། སྡོམ་པ་གསུམ་ལྡན་འདུལ་བའི་བཅས་
མཚམས་ལས་མི་འདའ་བ་རྣམས་ ལ་ འདིར་ བཤད་རྣམས་ གསར་ དུ་བཤད་
མི་དགོས་ཀྱང་། གང་དག་སྔགས་ལ་གུས་པ་རྒྱུ་མཚན་དུ་བྱས་ནས་འདུལ་བའི་
བཅས་པ་ལ་དགྲར་ལྟས་བྱེད་པ་དེ་དག་ལ་རྡོ་རྗེ་འཆང་གི་འཇའ་ས་འདི་བསྟན་
པར་བྱའོ། །འདི་རྣམས་ལས་འགའ་ཞིག་བྱ་རྒྱུད་རྐྱང་པའི་དམ་ཚིག་ཡིན་མོད་ཀྱི།
ཕལ་ཆེར་ནི་སྔགས་གོང་མ་རྣམས་ཀྱིའང་བསླབ་བྱ་ཐུན་མོང་བ་ཡིན་པས་རྒྱས་
པར་བྲིས་སོ། །སྤྱོད་རྒྱུད་ཀྱི་དམ་ཚིག་དང་སྡོམ་པ་ནི། རྣམ་སྣང་མངོན་བྱང་
ལས༑ ཐབས་ཤེས་ཁྱད་པར་ཅན་གྱིས་ཟིན་པས་མུ་སྟེགས་ཉན་རང་དང་ཁྱད་
ཞུགས་པའི་སྒོ་ནས་རྡོ་རྗེ་འཛིན་པ་རང་བྱུང་གིས་མི་དགེ་བ་བཅུ་ཅར་དང་། ཁྱིམ་
པས་རྩ་བ་བཞི་ལོག་ལྟ་དང་ལྔ། ཐུན་མོང་དུ་དམ་པའི་ཆོས་སྤོང་བ་དང་། བྱང་
ཆུབ་ཀྱི་སེམས་གཏོང་བ་དང་། སེར་སྣ་བྱེད་པ་དང་། སེམས་ཅན་ལ་གནོད་པ་སྟེ།
རབ་བྱུང་ལ་རྩ་ལྟུང་བཅུ་བཞི་དང་ཁྱིམ་པ་ལ་དགུར་གསུངས་ཏེ། ལྟུང་བ་དེ་རྣམས་
བྱུང་ན་སྡོམ་པ་ཉམས་ཤིང་རྩ་བ་ནས་ཆད་པར་གསུངས་སོ། །འདི་དག་ནི་སྤྱོད་
པའི་རྒྱུད་དུ་གསལ་ཁ་གཏོད་ནས་རྩ་ལྟུང་དུ་གསུངས་མོད་ཀྱི། སྔགས་གོང་མ་
རྣམས་སུ་འདི་དག་ལ་རྩ་ལྟུང་གི་མིང་མ་བཏགས་ཀྱང་སྲོག་དང་བརྡོས་ནས་
བསྲུང་དགོས་པར་ནི་ཁྱད་པར་མེད་དོ། །གདུག་པ་ཅན་འདུལ་བ་སོགས་ཀྱི་ཚེ་
-85-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ། །
སྲོག་གཅོད་པ་སོགས་གནང་བ་ལྟར་བཤད་པ་ཡང་། གཞན་ལ་དེ་དང་དེར་འགྱུར་
བའི་གཞི་དེ་ཁྱད་པར་གྱི་གང་ཟག་ལ་གནང་བ་ཡིན་གྱི། མི་དགེ་བ་ཡིན་ན་ནི་མ་
གནང་བ་ཁོ་ན་སྟེ། མི་དགེ་བ་ལྷག་པར་སྤྱད་པས་སངས་རྒྱས་མྱུར་དུ་འགྲུབ་བོ་
ཞེས་སྨྲ་བ་ནི་འཇིག་རྟེན་རྒྱང་འཕེན་གྱི་གྲུབ་པའི་མཐའ་ལས་ཐ་ཆད་པ་ཡིན་
ནོ༑ ༑རྣལ་འབྱོར་རྒྱུད་ཀྱི་དམ་ཚིག་དང་སྡོམ་པ་ནི། བཤད་རྒྱུད་རྡོ་རྗེ་རྩེ་མོ་
ལས༑ སངས་རྒྱས་ཆོས་དང་དགེ་འདུན་ཏེ། །དཀོན་མཆོག་གསུམ་ལ་
སྐྱབས་སུ་སོང་། །འདི་ནི་སངས་རྒྱས་རིགས་དག་པའི། །དམ་ཚིག་བརྟན་པར་
གྱུར་པའོ། །རྡོ་རྗེ་དྲིལ་བུ་ཕྱག་རྒྱ་ཡང་། །བློ་ཆེན་གྱིས་ནི་བཟུང་བར་གྱིས། །བྱང་
ཆུབ་སེམས་གང་དེ་རྡོ་རྗེ། །ཤེས་རབ་དྲིལ་བུ་ཞེས་སུ་བཤད། །སློབ་དཔོན་དག་
ཀྱང་བཟུང་བར་བགྱི། །བླ་མ་ སངས་ རྒྱས་ ཀུན་དང་མཉམ། །འདི་ནི་རྡོ་ རྗེའི་
རིགས་དག་པའི། །དམ་ཚིག་སྡོམ་པ་ཡིན་པར་གསུངས། །རིན་ཆེན་རིགས་
མཆོག་ཆེན་པོ་ལ། །ཉིན་དང་མཚན་མོ་ལན་གསུམ་དུ། །ཟང་ཟིང་མི་འཇིགས་
ཆོས་དང་བྱམས། །སྦྱིན་པ་རྣམ་བཞི་རྟག་ཏུ་སྦྱིན། །ཕྱི་ནང་གསང་བ་ཐེག་པ་
གསུམ༑ ༑དམ་ཆོས་ཁྱོད་ཀྱིས་བཟུང་བར་བྱ། །འདི་ནི་པདྨའི་རིགས་དག་
པའི༑ ༑དམ་ ཚིག་ སྡོམ་པ་ ཡིན་པར་གསུངས། །ལས་ཀྱི་རིགས་མཆོག་ཆེན་པོ་
ལ༑ ༑སྡོམ་པ་ཐམས་ཅད་ལྡན་པར་ནི། །ཡང་དག་ཉིད་དུ་བཟུང་བར་
བགྱིས༑ ༑མཆོད་པའི་ལས་ཀྱང་ཅི་ནུས་བྱ། །དེ་ལས་གཞན་པ་བཅུ་བཞི་ནི། །
ཕས་ཕམ་པར་ནི་རབ་ཏུ་བཤད། །སྤང་ཞིང་དོར་བར་མི་བྱ་སྟེ། །རྩ་བའི་ལྟུང་བ་
ཞེས་བཤད་དོ། །ཉིན་དང་མཚན་མོ་ལན་གསུམ་ནི། །ཉིན་རེ་བཞིན་ནི་བཟླ་བར་
བྱ༑ ༑གང་ཚེ་ཉམས་གྱུར་རྣལ་འབྱོར་པ། ཁ་ན་མ་ཐོ་སྦོམ་པོར་འགྱུར། ཁྱོད་ཀྱིས་
-86-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
སྲོག་ཆགས་བསད་མི་བྱ། །མ་བྱིན་པར་ཡང་མི་བླང་ངོ་། །འདོད་པས་ལོག་པར་
མི་སྤྱད་ཅིང་། །རྫུན་དུ་སྨྲ་བར་མི་བྱའོ། །ཕུང་ཁྲོལ་ཀུན་གྱི་རྩ་བ་ཡི། །ཆང་ནི་རྣམ་
པར་སྤང་བར་བྱ། །སེམས་ཅན་གདུལ་ཕྱིར་མ་གཏོགས་པ། །བྱ་བ་མ་ཡིན་ཐམས་
ཅད་སྤང་། །དམ་པ་ཉེ་བར་བསྟེན་བྱ་ཞིང་། །རྣལ་འབྱོར་པ་རྣམས་བསྙེན་བཀུར་
བྱ༑ ༑ལུས་ཀྱི་ལས་ནི་རྣམ་གསུམ་དང་། །ངག་གི་རྣམ་པ་བཞི་རྣམས་དང་། །ཡིད་
ཀྱི་རྣམ་ པ་ གསུམ་ དག་ནི། །ཅི་ནུས་ པར་ ནི་ རྗེས་ སུ་སྐྱོངས། །ཐེག་པ་དམན་
ལ་འདོད་མི་བྱ། །སེམས་ཅན་དོན་ལ་རྒྱབ་ཕྱོགས་མིན། འཁོར་བ་དག་ཀྱང་སྤང་
མི་བྱ། །རྟག་ཏུ་མྱ་ངན་འདས་མི་ཆགས། །ལྷ་དང་ལྷ་མིན་གསང་བ་པ། །ཁྱོད་
ཀྱིས་བརྙས་པར་མི་བྱ་ཞིང་། །ཕྱག་རྒྱ་བཞོན་པ་མཚོན་ཆ་དང་། །མཚན་མ་འགོམ་
པར་མི་བྱའོ། །ཅེས་གསུང་པའི་དོན་ལ། ཡོ་ག་བ་སྔ་མ་ཁ་ཅིག དེ་ལས་གཞན་པ་
ཞེས་པའི་ཚིག་ལ་རྟེན་ནས། རིགས་ལྔའི་དམ་ཚིག་དེ་ལས་གཞན་པ་སྲོག་ཆགས་
གསོད་པ་ནས་ཆང་གི་བར་ལས་ལོག་པ་ལྔ། བྱ་བ་མ་ཡིན་སྤོང་བ། དམ་པ་བསྟེན་
ཅིང་རྣལ་འབྱོར་པ་བསྙེན་བཀུར་བ། དགེ་བ་བཅུ་སྤྱོད་པ། ཐེག་དམན་མི་འདོད་
པ་སོགས་བཞི། ལྷ་སོགས་ལ་མི་བརྙས་པ། མཚན་མ་མི་འགོམ་པ་སྟེ་བཅུ་བཞི་
ལ་ཕས་ཕམ་མམ་རྩ་ལྟུང་དུ་འདོད་པ་ལ། ཕྱིས་ཀྱི་མཁས་པ་དག དེ་ནི་
མི་འཐད་དེ། དེ་ཉིད་སྣང་ཆེན་ལས། དེ་བཞིན་གཤེགས་པ་ཐམས་ཅད་ཀྱི་ཚུལ་
ཁྲིམས་ནི། ཇི་ལྟར་དུས་གསུམ་མགོན་པོ་རྣམས། །བྱང་ཆུབ་ཏུ་ནི་ངེས་མཛད་
པ༑ ༑ཞེས་བྱ་བ་ལ་སོགས་པ་ཕམ་པ་བཅུ་བཞི་ལས་ལྡོག་པའི་མཚན་ཉིད་ཅན་ནོ་
ཞེས་དང་། དཔལ་མཆོག་ལས། རྡོ་རྗེ་དྲིལ་བུ་ཕྱག་རྒྱ་རྣམས། །ནམ་ཡང་དོར་
བར་མི་བྱའོ། །ཞེས་པའི་འགྲེལ་པར་ཕྱག་རྒྱ་ལ་སོགས་པ་འདི་དག་གིས་ཅི་ཞིག་
-87-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
བྱ་ཞེས་པས། འདི་ཡོངས་སུ་སྤངས་ན་ཕམ་པར་འགྱུར་རོ་ཞེས་གསུངས་པས།
རིགས་ལྔའི་སྡོམ་པའི་རིགས་དང་པོ་ལ་དཀོན་མཆོག་གསུམ།
གཉིས་པ་ལ། རྡོར་དྲིལ་སློབ་དཔོན་གསུམ། གསུམ་པ་ལ་སྦྱིན་པ་བཞི
བཞི་པ་ལ་ཆོས་གསུམ། ལྔ་པ་ལ་མཆོད་པ་གཅིག་པུ་སྟེ་བཅུ་བཞི་པོ་དེ་ལས་
ཉམས་པ་བཅུ་བཞི་རྩ་ལྟུང་དུ་སློབ་དཔོན་ཀུན་སྙིང་བཞེད་པ་འདྲ་ཞེས་གསུང་པ་
ལ༑ མཁས་པ་གཞན་དག་ན་རེ། ལུང་དེ་དག་གིས་རིགས་ལྔའི་སྡོམ་པའི་དངོས་
ཀྱི་ལོག་ཕྱོགས་རྩ་ལྟུང་དུ་མི་འགྲུབ་ལ། གྲུབ་ནའང་ལུང་སྔ་མས་དངོས་སུ་བསྟན་
པའི་སེམས་བསྐྱེད་ཀྱི་ལོག་ཕྱོགས་དང་། ཕྱི་མས་དངོས་སུ་བསྟན་པའི་ཕྱག་རྒྱ་
སྤངས་པ་རྩ་ལྟུང་དུ་མི་འདོད་པ་ལ་གནོད་པས་མི་རིགས་ཤིང་། དེར་མ་
ཟད་༑ དཔལ་རྩེ་སོགས་ཡོ་ག་ནས་འབྱུང་བའི་དམ་ཚིག་སྒྲག་པ་རྣམས་བླ་མེད་
ཀྱི་དཀྱིལ་ཆོག་དུ་ལུང་མར་དྲངས་པའི་ཕྱིར་དང་། སངས་རྒྱས་གསང་བས། རྒྱུད་
གཞན་ནས་འབྱུང་བའི་དམ་ཚིག་རྣམས་ཀྱང་དཔལ་རྩེའི་དམ་ཚིག་ཏུ་འདུས་པར་
བཤད་ པའི་ ཕྱིར་ དང༌། དཔལ་ མཆོག་འགྲེལ་ པར། ཆོས་ སྤྱོང་དང་། དམ་ ཚིག་
གསུམ་སྤོང་བ་རྩ་ལྟུང་དུ་གསུངས་པས་བྱང་ཆུབ་ཀྱི་སེམས་བཏང་བ་དང་ཕུང་པོ་
གཟིར་བ་དང་བླ་མ་ལ་བརྙས་པ་ཡང་རྩ་ལྟུང་དུ་འགྲུབ་པའི་ཕྱིར་དང་། ཛ་ལནྡྷ་
རའི་རྡོ་རྗེ་སློབ་དཔོན་ཀཱ་མ་དྷེ་ནུས། བུད་མེད་ལ་སྨོད་པ་རྩ་ལྟུང་བཅུ་བཞི་པ་ཡིན་
པར་དངོས་སུ་བཤད་པས་གཞན་རྣམས་ཀྱང་མཚོན་པར་ནུས་པའི་ཕྱིར། ཡོ་ག་
ལ་ཡང་། རྩ་ལྟུང་གི་མིང་འདོགས་དང་སྤྱིའི་ངོ་བོ། བླ་མེད་ཀྱི་རྩ་ལྟུང་བཅུ་བཞི་
པ་ཇི་བཞིན་དུ་བྱེད་དགོས་ཏེ། དེ་ལྟ་མིན་པར་ཡོ་ག་ལ་བླ་མེད་དང་གཏན་མི་
གཅིག་པའི་རྩ་ལྟུང་གི་རྣམ་གཞག་ཞིག་ཡོད་ན། ཡོ་ག་ལ་མཁས་པའི་སློབ་དཔོན་
-88-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
གསུམ་ལ་སོགས་པས་ཐ་ན་མིང་འདོགས་ཙམ་ཞིག་གསུངས་རིགས་པའི་ཕྱིར་
རོ༑ ༑ཞེས་གསུངས་སོ། །འདི་ལའང་རྟོག་དཔྱོད་ཞིབ་ཏུ་བྱས་ན། རྒྱུད་གཉིས་ཀྱི་
རྩ་ལྟུང་གི་རྣམ་གཞག་ཐུན་མོང་བ་ཡིན། རྒྱུ་མཚན་དེ་ཉིད་ ཀྱིས་རྒྱུད་
སྡེ་ཀུན་གྱི་དམ་ཚིག་དང་སྡོམ་པ་འདུས་པའི་དཔལ་རྩེ་ནས་བླ་མེད་བཞིན་གྱི་མིང་
འདོགས་ཟུར་ཙམ་ཞིག་འབྱུང་བར་རིགས་ལ། ཐུན་མོང་བ་ཡིན་པས་མི་དགོས་ན།
རིགས་ལྔའི་སྡོམ་བཟུང་ལ་སྒྲིག་བཟུང་གཉིས་ཀྱི་སྒོ་ནས་དེ་ཙམ་གྱི་རྣམ་གཞག་
ཞིབ་མོ་ཡང་མི་དགོས་པར་འགྱུར་ཞིང་ཆོས་སྤོང་དང་རྡོར་དྲིལ་ཕྱག་རྒྱའི་དམ་ཚིག་
གསུམ་སྤོང་བ་དངོས་སུ་རྩ་ལྟུང་དུ་བཤད་པ་ཉིད་ཀྱིས། རིགས་ལྔའི་སྡོམ་པའི་
བཟློག་ཕྱོགས་རྩ་ལྟུང་དུ་འགྲུབ་ཀྱི། བླ་མེད་ཀྱི་བཅུ་བཞི་མི་འགྲུབ་སྟེ། འགྲུབ་ན་
རྡོར་དྲིལ་དང་སྤངས་པ་ཟུར་དུ་བགྲང་དགོས་པས་བཅུ་བཞི་ལས་མང་བར་འགྱུར་
བའི་ཕྱིར་རོ། །དེས་ན་ཡོ་གའི་རྩ་ལྟུང་གི་ངོས་འཛིན་ནི། ལུགས་བར་མ་ལྟར་ཡིན་
ལ༑ འོན་ཀྱང་གྲངས་ཀྱི་རྩི་ཚུལ་རིགས་ཐུན་མོང་དུ་སེམས་བསྐྱེད། རིགས་དང་
པོ་ལ་དཀོན་མཆོག །གཉིས་པ་ལ་རྡོར་དྲིལ་དང་ཕྱག་རྒྱ་སློབ་དཔོན་སྟེ་
བཞི༑ གསུམ་པ་ལ། སྦྱིན་པ་བཞི། བཞི་པ་ལྔ་པ་སྔ་མ་བཞིན་བགྲངས་ན་ལེགས་
པར་གོ་སྟེ། དེ་ལས་གཞན་པ་ཞེས་པ་ཡང་། གཞན་དག་གི་ལྡོག་ཕྱོགས་སེམས་བ་
སྐྱེད་སྟོང་པ་སོགས་བཅུ་བཞི་ཞེས་པ་ཡིན་ནམ་སྙམ་མོ། །དེ་ལྟར་ན་རྒྱུད་གཉིས་
ཀྱི་རྩ་ལྟུང་གི་གྲངས་མཚུངས་ཀྱང་མིང་འདོགས་ནི་ཐ་དད་ལ། ཕན་ཚུན་ཅི་རིགས་
པར་རིགས་མཚུངས་བསྡུ་བྱ་བསྡུ་བྱེད་ཀྱི་སྒོ་ནས་དོད་ཐུབ་ཏུ་འགྱུར་བས། འདིའི་
ཕྱག་རྒྱ་སྤོང་བ་དང་། བླ་མེད་ཀྱི་བུད་མེད་ལ་སྨོད་པ་དོན་གཅིག་ཏུ་བཞེད་པ་ལྟ་
བུ་ཡིན་ནོ་ཞེས་རྟོགས་པར་བྱའོ། །དེ་ལྟར་ན་ཡོ་གའི་ལུགས་ཀྱི་རིགས་ལྔའི་སྡོམ་
-89-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
པ་ནི་རྩ་བའི་དམ་ཚིག་དང་། སྲོག་ཆགས་བསད་པར་མི་བྱ་བ་མན་ཆོད་ལ་བསྲུང་
བྱ་དང་བསྟེན་བྱར་དབྱེ་ནས་ཡན་ལག་གི་དམ་ཚིག་ཏུ་ཤེས་པར་བྱའོ། །རྣལ་
འབྱོར་བླ་མེད་ལ་ཡང་བསྲུང་བྱའི་གཙོ་བོ་ནི་རིགས་ལྔའི་དམ་ཚིག་ཉིད་ཡིན་
ལ༑ དེ་ ཡང་ རྡོ་ རྗེའི་ རིགས་ ལ་སློབ་ དཔོན་བཟུང་ཚུལ། རྒྱུད་སྡེ་འོག་མ་ དང་
མི་འདྲ་བར་རྡོ་རྗེ་འཆང་དང་ཐ་མི་ཐད་པར་བཟུང་དགོས་ཤིང་། དེ་ལྟར་བཟུང་ན་
ཟབ་ལམ་ཚེ་གཅིག་ལ་འགྲུབ་པའི་ཕན་ཡོན་དང༌། མ་བཟུང་བར་བརྙས་ན་རྡོ་
རྗེ་དམྱལ་བར་ལྟུང་བའི་ཉེས་དམིགས་སོགས་ཡོད་པས་དེ་ཉིད་དམ་ཚིག་རྣམས་
ཀྱི་གཙོ་བོར་བསྟན་པའི་ཆེད་དུ། དེ་ལ་དམོད་པ་རྩ་ལྟུང་དང་པོར་གསུངས་པ་དང་།
ཆོས་རྣམས་ཀྱི་ཚིག་དོན་ལེགས་པར་བཟུང་བའི་སྟེང་དུ། དེ་རྣམས་ནས་གསུངས་
པའི་ཉམས་ལེན་རྣམས་ཀྱང་ཇི་ལྟ་བ་བཞིན་ཐེག་པ་མཆོག་དམན་གྱི་གསུང་རབ་
མཐའ་དག་འགལ་མེད་དུ་ཉམས་སུ་ལེན་དགོས་ལ། དེ་ལས་འདས་ན་རྩ་ལྟུང་
གཉིས་པར་འགྱུར་བ་སོགས་དང༌། སློབ་དཔོན་བཟུང་བའི་ཤུགས་བསྟན་ནམ་
ཞར་ལ་མཆེད་གྲོགས་ལའང་གུས་པར་བཅས་པ་ལྟ་བུ་རིགས་ལྔའི་དམ་ཚིག་
ལ་དགག་བྱ་དང་དགོས་པ་ཆེ་ཆུང་གི་དབང་གིས་དངོས་ཤུགས་ལ་བསྟན་པ་
རྣམས་འགའ་ཞིག་རྩ་ལྟུང་དུ་མ་བཅས་ལ། ལ་ལ་ལ་ཕྱེ་ནས་ཀྱང་བཅས་
པ་སོགས་སུ་ཤེས་པར་བྱའོ། །དེ་ལྟར་བླ་མེད་ཀྱི་རྩ་ལྟུང་བཅུ་བཞིའི་མིང་དང་
གྲངས་ཚང་བ་ནི། རྡོ་རྗེ་སྙིང་པོ་རྒྱན་གྱི་ལེའུ་བཅུ་གཉིས་པ་དང་། གཤེད་དམར་
དང་དགྲ་ནག་གི་རྒྱུད་ལས་གསུངས་ལ། གུར་གྱི་ལེའུ་བཅོ་ལྔ་པ་ནས་རྩ་ལྟུང་
བཅུ་དངོས་སུ་གསུངས་ཤིང་། རྒྱུད་སྡེ་གཞན་རྣམས་ལས་ཀྱང་མིང་དང་གྲངས་མ་
ཚང་ཡང་། ཅི་རིགས་པ་གསུངས་པ་རྣམས་སློབ་དཔོན་བྷ་ཝ་ལྷས་མཛད་པའི་རྩ་
-90-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
ལྟུང་བཅུ་བཞི་པར་གྲགས་པའི་གཞུང་ལས་རྩ་བ་དང་ཡན་ལག་གི་དམ་ཚིག་
རྣམས་གསལ་བར་གསུངས་ཤིང་། དེ་རྣམས་ཀྱི་དོན་མཁས་པ་མང་པོས་གཏན་
ལ་ཕབ་པ་དང་། རང་གིས་ཀྱང་ཟུར་དུ་འཆད་པ་ལས་རྟོགས་པར་བྱའོ། །
གཉིས་པ་ནི། བླ་མེད་གཞན་རྣམས་དང་རྒྱུད་འདི་པའི་རིགས་ལྔའི་
སྡོམ་བཟུང་དང་རྩ་ལྟུང་བཅུ་བཞིའི་མིང་འདོགས་འདྲ་བར་འབྱུང་མོད་ཀྱི་དོན་
མི་འདྲ་བ་ཡོད་དེ། འདི་པའི་རིགས་ལྔའི་དམ་ཚིག་ལ་ཡང་། རྡོ་རྗེའི་རིགས་ལ་རྡོ་
རྗེ་དྲིལ་བུ་ཕྱག་རྒྱ་སློབ་དཔོན་བཟུང་བ་རྣམས་གཞན་དང་འདྲ་ཞིང་། རིན་པོ་ཆེའི་
རིགས་ལ་སྦྱིན་པ་གཏོང་བ་སོགས་འདྲ་ཡང་། སྦྱིན་པ་བཞིའི་ཐ་སྙད་མི་བྱེད་པར།
རིན་ཆེན་ལྕགས་ཟངས་བ་ལང་རྟ། །གླང་ཆེན་བུ་མོ་ནོར་འཛིན་དང་། །འདོད་པའི་
ཆུང་མ་རང་གི་ཤ །སྦྱིན་པ་རྣམ་པ་བཅུ་རུ་འདོད། །ཅེས་སྦྱིན་པ་བཅུ་ཡིད་བཞིན་
གྱི་ནོར་བུ་བསྒྲུབས་ནས་སྟེར་བ་དང་། འཁོར་ལོའི་རིགས་ལ་དཀོན་མཆོག་
གསུམ་བཟུང་བ་མ་བཤད་པར། ཤ་ལྔ་དང་བདུད་རྩི་ལྔ་ལ་སོགས་པའི་དྲང་ངེས་
ཀྱི་དམ་ཚིག་བསྟེན་པ་དང༌། རལ་གྲིའི་ རིགས་ ལ་ མཆོད་ པ་ བྱེད་ པ་
གཞན་དང་འདྲ་ཞིང་། པདྨ་ལ་འཛག་མེད་ཀྱི་ཚངས་སྤྱོད་བསྟེན་པ་དང་། གཞན་
ལ་མེད་པའི་རིགས་དྲུག་པ་རྡོ་རྗེ་རྩེ་གཅིག་པའི་རིགས་ལ་སྟོང་ཉིད་སྙིང་རྗེ་དབྱེར་
མེད་པའི་ཕྱག་རྒྱ་ཆེན་པོའི་བྱང་ཆུབ་ཏུ་སེམས་བསྐྱེད་པར་གསུངས་སོ། །རྩ་ལྟུང་
བཅུ་བཞིའི་ཡང་། བླ་མའི་བཀའ་ལས་འདས་པ་ལ་གཉིས་པ་དང་། ཀུན་བྱང་ཆུབ་
ཀྱི་སེམས་དབང་པོ་གཉིས་བདེ་ལ་ཆགས་པ་ཁོ་ནའི་སེམས་ཀྱིས་ཕྱི་རོལ་དུ་གཏོང་
བ་ལ་ལྔ་པར་བཤད་པས་གཞན་དང་ཁྱད་པར་ཆེ་ཞིང་གཞན་རྣམས་ལའང་ནང་
གསེས་ཀྱི་ཡན་ལག་མི་འདྲ་བ་ཅུང་ཟད་འགྲེལ་ཆེན་ནས་ཀྱང་གསུངས་ལ། ད་
-91-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
རི་ཀ་པས་ནི། བླ་མེད་གཞན་གྱི་སློབ་དཔོན་རྣམས་དང་མི་འདྲ་བའི་ཁྱད་པར་མང་
པོ་བཤད་དེ། རྒྱས་པར་གཞན་དུ་ཤེས་པར་བྱའོ། །བླ་མེད་གཞན་ནས་གསུངས་
པའི༑ ཁྱོད་ཀྱིས་སྲོག་ཆགས་བསད་པར་བྱ། །ཞེས་སོགས་ཀྱི་དམ་ཚིག་རྣམས་
ལ༑ འདིར་ཡང་། ངེས་པར་རྡོ་རྗེའི་རིགས་དག་ལ་ནི་སྲོག་གཅོད་བྱ་སྟེ་
ཞེས་སོགས་གསུངས་པ་རྣམས་ལ། དྲང་དོན་དང་ངེས་དོན་གྱི་དམ་ཚིག་དྲུག་གམ་
བདུན་གྱི་རྣམ་གཞག་བྱས་ཏེ་ཤེས་དགོས་པ་ནི་རྒྱས་པར་དཀྱིལ་ཆོག་ཏུ་བྲིས་ཟིན་
ཅིང་༑ འདི་པ་རང་གི་དགོས་ཀྱི་ཆོས་སྐད་ཀྱིས་གསུངས་པའི་དམ་ཚིག་སྲོག་
གཅོད་སོགས་བཞི་དང་ཆང་འཐུང་བ་སྟེ་སྡིག་པ་ལྔ་དང་ཆོ་ལོ་རྩེ་བ་དང་། ཕྱུགས་
ཀྱི་མཆོད་སྦྱིན་གྱི་དོན་ནམ། རང་དོན་དུ་བསྔོས་ནས་བསད་པའི་ཤ་ལྟ་བུ་ཁ་ན་
མ་ཐོ་བའི་ཟས་ཟ་བ་དང༌། ཚིག་ངན་མུ་སྟེགས་ཀྱི་བསྟན་བཅོས་ལྟ་བུ་ཀློག་པ་དང་།
མཐོ་རིས་ཀྱི་དོན་དུ་ཕྱུགས་ཀྱི་མཆོད་སྦྱིན་བྱེད་པ་ལྟ་བུ་འབྱུང་པོའི་ཆོས་དང་། མ་
བག་མར་གཏོང་བ་སོགས་ལྷ་མིན་ཀླ་ཀློའི་ཆོས་ཏེ་ཉེ་བའི་སྡིག་པ་ལྔ་དང་། བ་
ལང་བྱིས་པ་བུད་མེད་སྐྱེས་པ་རྣམས་གསོད་པ་དང་། ལྷ་མིའི་བླ་མ་གསོད་པ་སྟེ།
སྐུ་གཟུགས་སམ་མཆོད་རྟེན་བཤིག་པ་སྟེ་གསོད་པ་ལྔ་དང་། གྲོགས་པོ་དང་། རྗེ་
བོ་དང་། སངས་རྒྱས་དང་། དགེ་འདུན་དང་ཡིད་བརྟན་ལ་འཁུ་བ་སྟེ། འཁུ་བ་
ལྔ་དང་། གཟུགས་སོགས་ཡུལ་ལྔ་ལ་དབང་པོ་ཆགས་པ་སྟེ་ཆགས་པ་ལྔ་རྣམས་
སྤོང་བ་དང་། བརྟུལ་ཞུགས་ཉི་ཤུ་རྩ་ལྔ་ཞེས་གསུངས་པ་རྣམས་ཀྱང་། རྒྱུད་
ཚིག འཚེ་དང་མི་བདེན་གཞན་གྱི་བུད་མེད་ཞེས་སོགས་ཀྱིས་གསུངས་
ཏེ་དཀྱིལ་ཆོག་གི་འཇུག་པའི་སྐབས་སུ་བྲིས་པ་ལྟར་རོ། དེ་ལྟར་ན་སྤྱི་དགོས་ཀྱི་
རྡོ་རྗེ་ཐེག་པ་ལ་ཞུགས་ཤིང་མོས་པ་རྣམས་ཀྱིས། དང་པོ་ཁོ་ནར་ཐུན་
-92-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
མོང་དང་ཐུན་མོང་མ་ཡིན་པའི་དམ་ཚིག་དང་སྡོམ་པ་ལ་གཅེས་སྤྲས་སུ་བྱ་བའི་
ཕྱིར༑ དེ་དག་གི་བཅས་མཚམས་ཤེས་པ་ལ་བརྩོན་པར་བྱའོ། །
འདིར་སྨྲས་པ། གང་ཞིག་སྔགས་ཀྱི་ལག་ལེན་ཞེས་གྲགས་པ། །གར་
སོགས་སྤྲོས་པའི་ཆོ་ག་ཀུན་ཤེས་ཤིང་། །རིམ་གཉིས་ཟབ་མོའི་ལམ་ལའང་
བརྩོན་པ་ཅན། །གཞན་ཡང་སྔགས་ལ་ནན་གྱིས་འཇུག་བྱེད་པ། །དེ་དག་གིས་
ཀྱང་རྡོ་རྗེ་ཐེག་པ་ཡི། །ལམ་གྱི་རྩ་བ་གང་ཡིན་མ་བཙལ་ན། །རྩ་བ་རུལ་བའི་
ཤིང་སྡོང་ཇི་བཞིན་དུ། །རེ་ཞིག་གཞན་ངོར་མཛེས་མཛེས་ལྟར་སྣང་ཡང་། །ཉམ་
ངའི་ཐང་དུ་འགྱེལ་བར་གདོན་མི་ཟ། །དཔལ་དུས་ཀྱི་འཁོར་ལོའི་བསྐྱེད་རིམ་གྱི་
བཤད་པ་པས། ལམ་གྱི་འཇུག་སྒོ་དང་རྩ་བ་བསྟན་པ་སྟེ་ལེའུ་གསུམ་པའོ།། །།
གསུམ་པ་སྡོམ་པ་དག་པས་ལམ་ཉམས་སུ་ལེན་ཚུལ་ལ། དང་
པོར་ཐོས་བསམ་གྱིས་ཤེས་པར་བྱེད་དགོས་ཚུལ་དང་། ཤེས་ནས་སྒོམ་བྱུང་གིས་
ཉམས་སུ་བླང་ཚུལ་ལོ། །
དང་པོ་ལ། ཐོས་བསམ་གྱིས་གཏན་ལ་དབབ་དགོས་པའི་རྒྱུ་མཚན།
གཏན་ལ་དབབ་བྱའི་ལམ་ངོས་བཟུང་བའོ། །
དང་པོ་ནི། གནས་སྐབས་དང་མཐར་ཐུག་ལ་ལྟོས་པའི་བྱ་བ་གང་བྱེད་
ཀྱང་༑ བྱ་རྒྱུ་དེའི་ངོ་བོ། རྒྱུ་འབྲས། ཕན་ཡོན་དང་། ཉེས་དམིགས། དེ་ལ་གཞན་
གྱི་ལོག་རྟོག་སེལ་ཚུལ། མཐུན་རྐྱེན་སྒྲུབ་ཚུལ། འགལ་རྐྱེན་སེལ་ཚུལ་ལ་སོགས་
པ་ནང་ཆན་ཆུད་པ་གཅིག་མི་ཤེས་ན། བྱ་བ་དེ་སྒྲུབ་པའི་ཆེད་དུ་རྩོལ་བ་བྱས་ཀྱང་
མཐར་ཕྱིན་པར་མི་འགྱུར་ལ། ཁྱད་པར་གསུང་རབ་ཀྱི་དོན་ཟབ་མོ་ཉམས་སུ་
-93-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ལེན་པར་འདོད་པས་ནི་ཐོག་མར་ཐོས་བསམ་གྱིས་འབད་པར་བྱ་བ་ཡིན་ཏེ།
ཆོས་མངོན་པའི་མཛོད་ལས། ཚུལ་གནས་ཐོས་དང་བསམ་ལྡན་པས། །སྒོམ་པ་
ལ་ནི་རབ་ཏུ་སྦྱོར། །ཞེས་དང་། བསླབ་བཏུས་ལས། བཟོད་བྱ་ཐོས་པ་
བཙལ་བར་བྱ། །དེ་ནས་ནགས་སུ་འགྲོ་བར་བྱ། །ཞེས་སོགས་དང་། མདོ་སྡེ་རྒྱན་
ལས༑ འདི་ན་དང་པོ་ཐོས་ལ་རྟེན་ནས་ཡིད་ལ་བྱེད་པ་འབྱུང་། །ཚུལ་བཞིན་ཡིད་
ལ་བྱེད་ལས་ཡང་དག་དོན་ཡུལ་ཡེ་ཤེས་འབྱུང་། །དེ་ལས་ཆོས་འཐོབ་དེ་ཡོད་དེ་
ལས་བློ་གྲོས་རབ་ཏུ་སྐྱེ། །ཞེས་སོགས་དང་། མ་ཐོས་པར་སྒོམས་པས་ཆོག་ན་
ལུང་གི་བསྟན་པ་དོན་མེད་དུ་འགྱུར་ཞིང་། བསྒོམ་མི་དགོས་པར་ཐོས་པ་ཙམ་
གྱིས་ཆོག་ན། སྒོམས་ནས་སྐྱེ་བའི་རྟོགས་པ་དོན་མེད་དུ་འགྱུར་བར་ཡང་དེ་ལས།
གལ་ཏེ་མ་ཐོས་པར་ཡང་སྒོམ་འཇུག་འགྱུར་ན་བསྟན་པ་དོན་མེད་འགྱུར། །གལ་
ཏེ་ཐོས་པ་ཙམ་གྱིས་དོན་མཐོང་འགྱུར་ན་སྒོམ་པ་དོན་མེད་འགྱུར། །ཞེས་སོགས་
དང་༑ དེ་བཞིན་དུ་མདོ་དང་བསྟན་བཅོས་མང་པོ་ཞིག་ནས་རྒྱས་པར་
གསུངས་སོ། །མདོ་དང་བསྟན་བཅོས་ལས་དེ་ལྟར་གསུངས་པ་ཡང་ཡོད་མོད་ཀྱི།
ཚེ་འདི་ཡུན་ཐུང་ཤེས་བྱའི་རྣམ་པ་མང་། །ཚེ་ཡི་ཚད་ཀྱང་ཇི་ཙམ་མི་ཤེས་
པས༑ ༑ངང་པས་ཆུ་ལས་འོ་མ་ལེན་པར་ལྟར། །རང་གི་འདོད་པ་དང་དུ་ལེན་
པར་གྱིས། །ཞེས་སོགས་དང་
། ཆེད་དུ་བརྗོད་པའི་ཚོམས་ལས། སྨྲ་ལ་དགའ་
བའི་ཉེས་པ་མང་པོ་ལ་སོགས་པ་གསུངས་ཤིང་། ཁྱད་པར་སྔགས་ཀྱི་ཚུལ་ལ་
ནི༑ བླ་མའི་ཞལ་ནས་འབྱུང་བའི་མན་ངག་ཚིག་ཉུང་ངུས་བསྟན་པ་ཉིད་
ཉམས་སུ་བླང་བར་བྱ་ཞིང་། དེ་ཉིད་ཡི་གེར་བྲིས་པའི་གླེགས་བམ་ཆུང་ངུ་རེ་ཙམ་
ལྟ་བ་དང་ཉན་ན་རུང་གི ཐོས་པ་མང་པོ་ཚོལ་བར་མ་བཤད་དོ་ཞེ་ན། འདི་ནི་
-94-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
རྒྱལ་བའི་ལུང་གི་བསྟན་པ་མཐའ་དག་ལ་སྐུར་པ་འདེབས་ཤིང་། ཁྱད་པར་རྡོ་
རྗེ་འཆང་གིས། རྒྱུད་སྡེ་རིམ་པ་མང་པོ་དང་། རྒྱུད་སྡེ་རེ་རེ་ལ་ཡང་མན་ངག་ཟབ་
མོ་རྣམས་གསལ་བར་མ་བསྟན་པར་སྦས་པའི་རྩ་རྒྱུད་དང་། དེའི་དོན་གཏན་
ལ་འབེབས་པའི་བཤད་རྒྱུད་དུ་མ་ཞིག་གསུངས་ཤིང་། དེ་དག་ཀྱང་གསལ་བར་
བྱེད་པའི་ས་བཅུའི་བྱང་སེམས་དང་། ཀླུ་སྒྲུབ་ཡབ་སྲས་སོགས་ཀྱི་བསྟན་བཅོས་
ཆེན་པོ་ཇི་སྙེད་མཛད་པ་མཐའ་དག་ཚིག་དོན་རྣམས་ནུབ་པར་ བྱེད་ འདོད་
པའི་ འདུད་ རིགས་ ནག་ ཕྱོགས་ ལ་ དགའ་ བས་ རྒྱུད་ ཟིལ་ གྱིས་ གནན་ པའི་
ཚིག་ཡིན་ཏེ། རྒྱུད་དང་། མཁས་པའི་གཞུང་དུ་མ་ལས། དང་པོར་ཐོས་བསམ་
གྱིས་སྒྲོ་འདོགས་གཅོད་དགོས་པར་ལན་གཅིག་མ་ཡིན་པར་གསུངས་པའི་ཕྱིར་
རོ༑ ༑ཇི་སྐད་དུ། མཉམ་སྦྱོར་གྱི་རྒྱུད་ལས། གསང་བའི་དེ་ཉིད་མི་ཤེས་
པས༑ ༑སྒྲུབས་ཀྱང་ཅི་ཡང་མི་འགྲུབ་བོ། །ཞེས་དང་རྒྱན་བདུན་ད གྲོལ་བ་
ལས༑ དང་པོར་ཉན་པའི་ཤེས་རབ་ཀྱིས། །ཚིག་གི་རྒྱུད་ལ་ཐོས་པ་བསྐྱེད། །དེ་
ནས་བསམ་པའི་ཤེས་རབ་ཀྱིས། །ཚིག་དང་དོན་དུ་འགྲེལ་བ་བསླབ། །ཅེས་དང་།
གསང་འདུས་རིམ་ལྔ་ལས། གང་ཞིག་བླ་མ་ལ་གུས་དད་དང་ལྡན། །མོས་པས་
བསྙེན་བཀུར་ལ་ནི་རྟག་ཏུ་བརྩོན། །ཐོས་པ་འཛིན་གང་སློབ་མ་དམ་
པ་ཡིན། །ཞེས་སོགས་དང་། དེའི་འགྲེལ་པར། ཐོས་པ་རྫོགས་པར་བྱེད་པ་ཤེས་
རབ་ཏེ། །བསམ་པ་དང་ནི་གཉིས་པོ་ཡོད་གྱུར་ན། སྒོམ་པ་ལ་ནི་རབ་ཏུ་སྦྱོར་
བ་ཡིན། །དེ་ལས་དངོས་གྲུབ་བླ་ན་མེད་པའོ། །བློ་དང་ལྡན་པས་འདི་
ལྟར་བསམས་ནས་ནི། །ཐོག་མར་ཐོས་པའི་དོན་ལ་འབད་པ་ཡིས། །རྟག་ཏུ་
བརྩོན་བར་བྱེད་པ་གང་ཡིན་པ། །དེ་ཡི་ལག་ཏུ་དངོས་གྲུབ་ལེགས་པར་ཐོབ།།
-95-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
གང་ཞིག་ཚིག་ལ་ཐེ་ཚོམ་ཟ་གྱུར་པ། །དེ་ཡིས་དོན་ནི་ཇི་ལྟར་རྟོགས་པར་འགྱུར།།
ཞེས་དང་། ཀྱེ་རྡོར་དཀའ་འགྲེལ་མི་ཐུབ་ཟླ་བས་མཛད་པ་ལས། བློ་གྲོས་མེད་
ལ་ཐོས་མེད་མ་ཐོས་པ་ལའང་བསམ་པ་མེད། །གཉིས་བྲལ་རྣལ་འབྱོར་མེད་ཅིང་
རྣལ་འབྱོར་བྲལ་ལ་དངོས་གྲུབ་མེད། །ཅེས་སོགས་མང་དུ་གསུངས་སོ། །དེ་ཡང་
རྒྱུད་སྡེ་གཞན་ལ་ནི། རྩ་རྒྱུད་དུ་སྦས་པ་དེ་ཉིད་བཤད་རྒྱུད་ལ་རྟེན་ནས་འགྲེལ་
ཤེས་པའི་བླ་མ་དམ་པའི་ཞལ་ལས་རྟོགས་དགོས་པར་བཤད་དེ། དཔལ་ལྡན་
གསང་བ་ འདུས་ པའི་ རིམ་ ལྔ་ ལས། དཔལ་ ལྡན་འདུས་ པའི་ རྒྱུད་དུ་ནི། །དེ་
ཉིད་འདི་དག་རྒྱས་བཏབ་ནས། བཤད་པའི་རྒྱུད་ཀྱི་རྗེས་འབྲངས་ནས། །བླ་མའི་
ཁ་ལས་རྟོགས་པར་བྱ། །ཞེས་གསུངས་བའི་ཕྱིར། རྒྱུད་གཞན་རྣམས་སུ་ཟབ་
ལམ་སྦེད་པའི་རྒྱུ་མཚན་ནི། འགྲེལ་ཆེན་དྲི་མེད་འོད་ལས། འཕགས་
པའི་ ཡུལ་ འདིར་ མ་འོངས་ པའི་དུས་ནས་ རྡོ་ རྗེ་ སློབ་ དཔོན་ རྫས་ ལ་ བརྐམ་
པ་དག་འབྱུང་བར་འགྱུར་ཏེ། ཕྱུག་པོ་རྫས་ཀྱིས་མངོན་པར་ཁེངས་པ་རྣམས་ཀྱི་
ཁྱིམ་དུ་སོང་ནས་རྫས་ཀྱི་དོན་དུ་ཆོས་འཚོང་བར་བྱེད་པར་འགྱུར་བ་དང་། རྫས་
ལ་ ཆགས་ པས་ སྐལ་ བ་ དང་ མི་ ལྡན་ པ་ རྣམས་ ལ་ འཇིག་ རྟེན་ ལས་ འདས་
པའི་དབང་སྟེར་བར་འགྱུར་བ་དང་། དང་པོ་རྒྱལ་པོ་ལ་སོགས་པའི་མངག་གཞུག་
པ་ཕྱིས་ནས་བླ་མར་འགྱུར་བ་དང་། མི་དགེ་བ་བཅུའི་ལས་ཀྱི་ལམ་ཡོངས་སུ་
བཏང་ཞིང་སེམས་ཅན་སྐལ་བ་དང་ལྡན་པར་གྱུར་པ་གཞན་རྫས་ཀྱིས་དམན་པ་
རྣམས་ལ་འཇིག་རྟེན་ལས་འདས་པའི་དབང་མི་སྟེར་བར་འགྱུར་བ་དང་དེ་དག་
རྣམས་ལ་ཉོན་མོངས་པ་སྐྱེ་བར་འགྱུར་བ་དང༌། རྫས་ཀྱི་དབང་གིས་གདུག་
པའི་སེམས་ཅན་རྣམས་ལ་རྡོ་ རྗེའི་ཚིག་རབ་ཏུ་གསལ་བར་བྱེད་པར་འགྱུར་
-96-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
བ་དང་། གཞན་ཡང་རྡོ་རྗེའི་ཚིག་མི་ཤེས་པ་ཕན་ཚུན་རྩོད་པར་འགྱུར་བ་དང་།།
མཁས་པའི་མངོན་པའི་ང་རྒྱལ་གྱིས་རྒྱུད་ཀྱི་དོན་མི་ཤེས་པ་རྣམས་ཀྱང་རྒྱུད་
ཀྱི་འགྲེལ་བཤད་བྱེད་པར་འགྱུར་བ་དང་། བདུད་ཀྱི་རིས་རྣམས་སེམས་ཅན་
རྣམས་ ཀྱི་ བླ་ མར་ གྱུར་ ནས་ རྡོ་ རྗེའི་ ཚིག་ ཕྱིན་ ཅི་ ལོག་ཏུ་ སྟོན་ པར་ འགྱུར་
བ་དང་། སངས་རྒྱས་ཀྱི་ཡེ་ཤེས་དབང་པོ་གཉིས་ལས་སྐྱེས་པའི་བདེ་བར་བྱིས་
པའི་བློ་ཅན་རྣམས་ལ་སྟོན་པར་འགྱུར་བ་དང་། གསུམ་པ་ཤེས་རབ་ཡེ་ཤེས་དེ་
ཉིད༑ བཞི་པ་དེ་ཡང་དེ་བཞིན་ནོ། །ཞེས་པའི་སྒྲ་རྒྱུ་དང་འབྲས་བུ་དབྱེ་བ་མེད་
པས་ བཅོམ་ ལྡན་ འདས་ ཀྱིས་ གསུངས་ སོ་ ཞེས་ གསུམ་ པའི་ ཡེ་ ཤེས་ སུ་ སྨྲ་
བར་འགྱུར་བ་དང་། འཕགས་པའི་ཡུལ་གང་དུ་མཁས་པའི་མངོན་པའི་ང་རྒྱལ་
གྱིས་གླེགས་བམ་མཐོང་ནས་དབང་བསྐུར་མེད་པར་རྡོ་རྗེ་ཐེག་པ་སྟོན་པ་པོ་བྱེད་
པར་འགྱུར་བ་དེའི་ཕྱིར། དེ་ལྟར་མ་འོངས་པའི་དུས་ཀྱི་གདུག་པའི་སློབ་དཔོན་
རྣམས་ཀྱི་འཇུག་པ་གཟིགས་ནས། སངས་རྒྱས་བཅོམ་ལྡན་འདས་ཀྱིས་རྒྱུད་དང་
རྒྱུད་གཞན་ཐམས་ཅད་དུ། བཞི་པ་ཤེས་རབ་ཡེ་ཤེས་ཀྱི་དབང་གསལ་པོར་མ་
མཛད་དེ། རྩ་ བའི་རྒྱུད་དང་བསྡུས་པའི་རྒྱུད་རྣམས་སུ་བཞི་པ་ཤེས་རབ་ཡེ་
ཤེས་དང་། ཕྱག་རྒྱ་ཆེན་པོ་སྒོམ་པ་དུ་བ་ལ་སོགས་པའི་ལམ་ཤིན་ཏུ་སྦས་ཤིང་།
རྩ་བའི་རྒྱུད་འགའ་ཞིག་ལ་རབ་ཏུ་གསལ་ལོ། །རྩ་བའི་རྒྱུད་མཆོག་གི་དང་
པོའི་སངས་རྒྱས་འདི་དང་བསྡུས་པའི་རྒྱུད་ལ་ཡང་། བཞི་པ་ཤེས་རབ་ཡེ་ཤེས་
རབ་ཏུ་གསལ་ཞིང་ཕྱག་རྒྱ་ཆེན་པོ་སྒོམ་པ་དུ་བ་ལ་སོགས་པའི་ལམ་རབ་ཏུ་
གསལ་བ་བརྒྱུད་པའི་རིམ་པས་མ་འོངས་པ་སྟེ། དཔེར་ན་སྔགས་ཀྱི་ལྷ་དང་ཕྱི་
རོལ་གྱི་དངོས་གྲུབ་སྒྲུབ་པའི་ཐབས་དང་། དཔའ་བོའི་རིམ་པ་དང་རང་བྱིན་གྱིས་
-97-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
བརླབས་པའི་རིམ་པ་ཡང་བླ་མ་བརྒྱུད་པའི་རིམ་པས་འོངས་བ་མ་ཡིན་པ་བཞིན་
ནོ༑ ༑ཞེས་སོགས་གསུངས་པ་རྣམས་ཀྱིས་གསལ་བར་བསྟན་ཏོ། །འདིར་བླ་མ་
བརྒྱུད་པའི་རིམ་པས་མ་འོངས་པ་ཞེས་པ་ནི། རྒྱུད་བླ་མེད་པ། བླ་མ་ཁོ་ནའི་ཞལ་
ལས་ཤེས་མི་དགོས་ཅེས་པའི་དོན་ཡིན་གྱི། བླ་མ་ལ་མི་ལྟོས་པར་བྱས་ན་བཤད་
མ་ཐག་པའི་འགྲེལ་ཚིག་དང་འགལ་ཞིང་། མདོར་བསྡུས་དང་པོར། གང་
ཞིག་སེམས་ཅན་རྣམས་ལ་བརྩེ་བ་ཡིས། །གཞན་དོན་དགེ་ལ་རྟག་ཏུ་བརྩོན་
པ་ ཡིས། །སློབ་མ་དག་པ་རྣམས་ལ་ལམ་ དག་ནི། །བླ་མ་དམ་པའི་དྲིན་
ལས་འབྱུང་བ་ཡིན། །ཞེས་སོགས་གསུངས་པ་དང་འགལ་བར་འགྱུར་རོ། །དེས་
ན་རྒྱུད་འདི་ནི་བཤད་རྒྱུད་ལ་མི་ལྟོས་པར་རྩ་རྒྱུད་ཉིད་ལས་ཤིན་ཏུ་གསལ་
བར་སྟོན་པས་ཀྱང་རྒྱུད་སྡེ་གཞན་ལས་ཁྱད་པར་དུ་འཕགས་པ་ཡིན་ཏེ། ཡེ་ཤེས་
ལེའུའི་རྒྱུད་ཀྱི་འཇུག་ཏུ། རྒྱུད་ཀྱི་རྒྱལ་པོ་ཐམས་ཅད་དག་ཏུ་ངེས་པར་རྡོ་རྗེའི་
ཚིག་ནི་རྡོ་རྗེ་ཅན་གྱིས་སྦས་པ་སྟེ། །དང་པོའི་སངས་རྒྱས་སུ་ནི་སྲོག་ཆགས་རྣམས་
ཀྱི་ཐར་པའི་སླད་དུ་མ་ལུས་ པར་ཡང་མངོན་སུམ་གསུངས། །དེ་ཕྱིར་འཇིག་
རྟེན་འཇིག་རྟེན་འདས་པ་དག་ལས་མཐའ་དག་མ་ཚང་མེད་པའི་རྒྱུད་ཀྱི་བླ་
མ་སྟེ། །དཔལ་ལྡན་རྒྱུད་ནི་དང་པོའི་སངས་རྒྱས་མཐའ་དག་རྒྱལ་བའི་བདག་པོ་
མངོན་པར་བརྗོད་པ་ཟླ་བ་བཟང་། །ཞེས་གསུངས་སོ། །དེས་ན་འདིར་ཡང་། བླ་
མ་དམ་པ་ལ་བསྟེན་ནས་རྒྱུད་དང་སེམས་འགྲེལ་གྱི་དོན་ལ་མཁས་པར་བྱས་
ཏེ༑ ཡིད་ཆེས་གསུམ་དང་ལྡན་པའི་སྒོ་ནས་ཉམས་སུ་བླང་བར་བྱའོ། །འཇུག་
སྒོའི་དབང་མ་ཐོབ་ཅིང་དམ་ཚིག་མ་བསྲུངས་པར། རྒྱུད་དོན་ཆ་ཤས་ཙམ་ཡང་མི་
ཤེས་པའི་བླ་མ་ཞིག་ལ་བསྟེན་ནས། འཁྲིད་ཚུལ་ངོ་སྤྲོད་ཕྱིན་ཅི་ལོག་ཏུ་སྟོན་པའི་
-98-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
མན་ངག་གི་དཔེ་ཆུང་གིས་ཆོག་པར་བཟུང་ཏེ། མིག་དང་ལུས་ལ་མུ་སྟེགས་
གཅེར་བུའི་ལུགས་ལྟར་སྡུག་བསྔལ་འབའ་ཞིག་བསྐྱེད་པས་ནི་མཆོག་དང་ཐུན་
མོང་གི་དངོས་གྲུབ་འགྲུབ་པར་དཀའོ། །
གཉིས་པ་ལ། རིམ་གཉིས་སྤྱིའི་རྣམ་གཞག་དང༌། སོ་སོའི་ རང་བཞིན་
བཤད་པའོ། ། །
དང་པོ་ལ། མི་འཐད་པའི་ཆ་དགག་པ་དང་། འཐད་པའི་ཕྱོགས་བཤད་པ་
གཉིས༑
དང་པོ་ལ། སྒོམ་ཚུལ་ལ་ལོག་པར་རྟོག་པ་དང་། རང་བཞིན་ལ་ལོག་པར་
རྟོག་པ་དགག་པའོ། །
དང་པོ་ལ། བསྐྱེད་རིམ་རྐྱང་པ་བསྒོམ་བྱར་འདོད་པ་དགག་པ་དང༌།
རྫོགས་རིམ་རྐྱང་པ་བསྒོམ་བྱར་འདོད་པ་དགག་པའོ། །
དང་པོ་ནི། སློབ་དཔོན་འཇམ་དཔལ་གྲགས་པའི་སྙིང་པོ་རྒྱན་ལས་
ཕྱོགས་སྔར་བཀོད་པའི་དྲང་སྲོང་ཆེན་པོ་བི་ཤྭ་མི་ཏྲ་དང་། རིགས་སྔགས་འཆང་གི་
སློབ་དཔོན་གཞོན་ནུའི་སྡེ་ལ་སོགས་པ་རྣམས་ནི། ཐེག་ཆེན་གྱི་སྒྲུབ་བྱ་
གཞན་དོན་ཡིན་ལ། གཞན་དོན་ཡང་གཟུགས་སྐུས་བྱེད་པས་གཟུགས་སྐུའི་རྒྱུ་
བསྐྱེད་རིམ་ཉིད་བསྒོམས་པར་བྱ་བ་ཡིན་གྱི། རྫོགས་རིམ་འོད་གསལ་སོགས་
པ་དང་། སྟོང་ཉིད་ཀྱི་ལྟ་བ་སོགས་ནི་རྣམ་རྟོག་གི་ལྟ་བ་ངན་པ་བཟློག་པའི་ཆེད་
ཙམ་ཡིན་ལ། དེ་ནི་རང་བཞིན་ཤེས་པ་ཙམ་གྱིས་བཟློག་པས་གོམས་པར་བྱེད་
མི་དགོས་ཞེས་སོ་ཟེར་ལ། ད་ལྟར་ཡང་ལྷའི་ང་རྒྱལ་ལ་མངོན་པར་ཞེན་
པ་དག་འདི་དང་རྗེས་སུ་མཐུན་པར་སྨྲའོ། །དེ་ནི་འཐད་པ་མིན་ཏེ། སྤྱིར་འཁོར་
-99-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
བའི་རྩ་བ་བདེན་འཛིན་ལྷན་སྐྱེས་མ་སྤངས་ན། ཐར་པ་ཙམ་ཡང་འཐོབ་མི་ནུས་
ན༑ སངས་རྒྱས་ཀྱི་གཟུགས་སྐུ་ལྟ་ཅི་སྨོས་ལ། བདག་འཛིན་དེ་ཡང་འཛིན་
སྟངས་དངོས་སུ་མི་མཐུན་པའི་ཤེས་རབ་ཀྱིས་སྤོང་དགོས་ཀྱི་ལམ་གཞན་བསྐལ་
པའི་བར་དུ་གོམས་པར་བྱས་ཀྱང་སྤོང་མི་ནུས་པར་སྒྲུབ་པ་ལ་རིགས་པའི་དཔུང་
ཚོགས་མཐའ་ཡས་པ་ཡོད་ཅིང་། ཤེས་རབ་དེ་ཡང་གོམས་རྐྱེན་དང་མ་བྲལ་
བར་ཡུན་རིང་དུ་གོམས་ནས་གསལ་སྣང་རབ་ཀྱི་མཐར་ཐུག་པ་དགོས་ཀྱི་ཡིན་
ལུགས་མཐོང་བ་ཙམ་གྱིས་གྲོལ་ན། རྟེན་འབྲེལ་གྱི་རྟགས་ལ་བརྟེན་པའི་རིགས་
ཤེས་རྗེས་དཔག་སྐྱེས་མ་ཐག་ཏུ་འཕགས་པར་འགྱུར་རོ། །གཞན་ཡང་གཟུགས་
སྐུ་དེ་ཆོས་སྐུ་མ་ཐོབ་པར་མི་འཐོབ་ལ། ཆོས་སྐུ་སེམས་ཀྱི་ཡོན་ཏན་མཐར་ཐུག་
པ་དེ་མ་བསྒོམས་པར་འགྲུབ་ན། གཟུགས་སྐུ་རྣམ་སྨིན་གྱི་ཡོན་ཏན་དེ་འགྲུབ་
ཕྱིར་དུ་ལྷའི་རྣལ་འབྱོར་ལ་དེ་ཙམ་གྱི་རྩོལ་བ་བྱེད་མི་རིགས་ཤིང་། ཁྱད་
པར་སྔགས་ཀྱི་ཚུལ་ལའང་རྫོགས་རིམ་དང་བྲལ་བའི་བསྐྱེད་རིམ་རྐྱང་པ་ཇི་ཙམ་
བསྒོམས་ཀྱང་འཕགས་པའི་སྤངས་རྟོགས་ཙམ་ཡང་ཐོབ་པར་མི་ནུས་ན། སངས་
རྒྱས་ཀྱི་གཟུགས་སྐུ་ག་ལ་འཐོབ། དེས་ན་གྲུབ་མཐའ་འདི་ནི་སངས་རྒྱས་སྒྲུབ་
པའི་རྒྱུའི་གཙོ་བོ་ཡེ་ཤེས་ཀྱི་ཚོགས་ལ་སྐུར་པ་འདེབས་པའི་ལྟ་བ་ངན་པར་
གཟིགས་ནས་འདི་ལ་མཆོག་ཏུ་འཛིན་པ་དགག་པའི་ཕྱིར་དུ་རྒྱུད་སྡེ་རྣམས་དང་།
ཁྱད་པར་དུས་ཀྱི་འཁོར་ལོའི་སྐོར་རྣམས་སུ་ལས་བསྐྱེད་རིམ་གྱིས་མཆོག་སྒྲུབ་པ་
ལ་མི་ ཕན་པ་ལྟ་བུར་གསུངས་སོ། །དེ་ལྟར་གསུངས་པའི་རྒྱུ་མཚན་ཡང་། ཡེ་
ཤེས་ཀྱི་ཚོགས་ནི། སངས་རྒྱས་བསྒྲུབ་པའི་ཐབས་ཀྱི་གཙོ་བོ་ཡིན་ཅིང་། དེ་
བསྒོམས་པས་བསོད་ནམས་ཀྱི་ཚོགས་ཀྱང་གཞན་ལས་ལྷག་པ་འགྲུབ་པར།
-100-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད། །
རྒྱལ་བའི་ཡུམ་ལས། ཛམྦུའི་གླིང་ན་སེམས་ཅན་ཇི་སྙེད་མ་ལུས་པ། །དེ་དག་བྱང་
ཆུབ་མཆོག་ཏུ་སེམས་སྐྱེད་ནས། །ལོ་སྟོང་བྱེ་བ་མང་པོར་སྦྱིན་པ་བྱིན་བྱས་
ཤིང་༑ ༑ཀུན་ཀྱང་འགྲོ་བའི་དོན་དུ་བྱང་ཆུབ་རྒྱུར་བསྔོ་ཡང་། །གང་ཞིག་ཤེས་
རབ་ཕ་རོལ་ཕྱིན་ལ་མངོན་བརྩོན་པ། །ཐ་ན་ཉི་མ་གཅིག་གཅིག་རྗེས་སུ་མཐུན་
བྱེད་ན། །སྦྱིན་པའི་ཕུང་པོ་དེ་ལ་བསོད་ནམས་ཆར་མི་ཕོད། །དེ་ཕྱིར་རྟག་ཏུ་
གཡེལ་མེད་ཤེས་རབ་འཇུག་པར་བྱ། །ཞེས་སོགས་མང་དུ་གསུངས་ཤིང་། མདོ་
གཞན་དང་དགོངས་འགྲེལ་གྱི་བསྟན་བཅོས་དང་། རྒྱུད་དང་རྒྱ་གཞུང་མཐའ་དག་
ལས་སྟོང་ཉིད་ཡུལ་དུ་བྱེད་པའི་ལམ་ཁོ་ན་ལ་བསྔགས་པ་མཛད་པའི་ཕྱིར་རོ། །
གཉིས་པ་ལ་སྤྱིར་དགག་པ་དང་། བྱེ་བྲག་ཏུ་ལུགས་དེ་དུས་འཁོར་
གྱི་དགོངས་པར་འདོད་པ་དགག་པའོ། ། །
དང་པོ་ནི། ཡང་སྙིང་པོ་རྒྱན་ལས། བྲམ་ཟེ་སྟོང་ཉིད་བློ་དང༌། ཁ་ཆེའི་
མཁན་པོ་རབ་སྣང་བྱེད་དང་། ཨཱ་ནན་བཛྲ་དང༌། དགེ་བསྙེན་སིཏྟི་ཀ་ད་དང་
མཁས་པ་ཆེན་པོ་དཔལ་གྱི་སེང་གེ་ལ་སོགས་པ་རྣམས་ནི། རྫོགས་པའི་སངས་
རྒྱས་ནི་གཉིས་སུ་མེད་པའི་ཡེ་ཤེས་ཉིད་ཡིན་ལ། དེ་མི་མཐུན་པའི་རྒྱུ་ལས་
མི་འབྱུང་བས། སྤྲོས་པ་ཐམས་ཅད་དང་བྲལ་བའི་སྟོང་ཉིད་རྟོགས་པའི་ལམ་ཁོ་ན་
བསྒོམ་བྱ་ཡིན་ལ། བསྐྱེད་རིམ་ལ་སོགས་པ་ཐབས་ཀྱི་ཆ་རྣམས་གསུངས་པ་ནི།
གདུལ་བྱ་སྟོང་ཉིད་ལ་སྐྲག་པ་རྣམས་དྲང་བའི་ཕྱིར་དུ་དགོངས་པ་ལས་འབྲས་ལ་
སྐུར་པ་འདེབས་པའི་ཆད་ལྟ་དགག་པ་དང་། དགོས་སུ་བསྐྱེད་རིམ་གྱི་དགོས་པ་
ནི༔ བཟླས་སྒོམ་ལ་སོགས་པའི་རྟེན་འབྲེལ་གྱིས་འབྲས་བུ་ཞི་སོགས་ཀྱི་
རྟེན་འབྲེལ་སྒྲུབ་ པའི་ ཕྱིར་ ཡིན་ནོ་ཞེས་སྨྲ་བའི་ ཕྱོགས་ སྔ་བཀོད་པ་རྣམས་
-101-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ནི་འཕགས་ཡུལ་དུ་བྱུང་བ་ཡིན་ལ། རྒྱ་ནག་གི་མཁན་པོ་ཧྭ་ཤང་གིས་ཐོག་དྲངས་
ནས་བོད་གངས་ཅན་གྱི་ཁྲོད་དུ་ཡང་ལུགས་འདི་ཉིད་ཀྱིས་རང་གཞན་སླུས་པ་
མང་དུ་བྱུང་ཞིང་། དེང་སང་ཡང་འདི་ལ་མཆོག་ཏུ་འཛིན་པ་མང་ངོ༌། །འོན་ཀྱང་ཧྭ་
ཤང་དེའི་རྗེས་འབྲང་ད་ལྟ་ཡང་མིང་གཞན་བཏགས་ནས་ཡོད་པ་རྣམས་ཀྱིས་
ནི༑ སྟོང་ཉིད་ལྟ་བ་ཡང་རྒྱ་གར་བ་དེ་རྣམས་མི་འདོད་པའི་ཅང་མེད་ལ་དམིགས་
པའི་ཡིད་ལ་མི་བྱེད་པ་ཉིད་སངས་རྒྱས་ཀྱི་རྒྱུར་སྨྲ་བ་ནི་ཁྱད་པར་རོ། །འདི་རྣམས་
ཀྱི་འཁྲུལ་གཞི་རིགས་པ་ལྟར་སྣང་ནི་སྔར་བཤད་པ་དེ་ཉིད་དང་། གཞན་ཡང་
ཁྱི་དཀར་ནག་གིས་རྨུག་པ་དང་སྤྲིན་དཀར་ནག་གིས་སྒྲིབ་པ་ཁྱད་པར་མེད་
པ་སོགས་ཡོད་ལ། ལུང་གི་འཁྲུལ་གཞི། ཧྭ་ཤང་གིས་མདོ་སྡེ་བརྒྱད་ཅུ་ཁུངས་
དྲངས་པ་རྣམས་དང་། རྫོགས་རིམ་གྱི་མཚམས་མཐོན་པོའི་སྐབས་རྣམས་སྟོན་
པར་བྱེད་པའི་རྒྱུད་དོ་ཧ་སྐོར་ལ་སོགས་པའི་རྒྱ་གཞུང་རྣམས་ཏེ། རྡོ་རྗེ་
མཁའ་འགྲོའི་ལྔ་བཅུ་པ་ལས། གང་ཡང་སྒྲ་ཤེས་བསྟན་བཅོས་རྣམས། །དྲང་སྲོང་
རྣམས་ཀྱིས་བྱས་པ་ལྟར། །རང་གི་སེམས་ནི་འཇུག་བྱེད་པའི། །སྐྱེས་བུ་བཅོས་
མའི་བྱ་བ་རྣམས། །རྒྱུད་ཀྱི་རྗེས་སུ་འབྲངས་ནས་ནི། །འབད་པས་སྡུག་བསྔལ་
སློང་བར་བྱེད། །དེ་ཕྱིར་དཀྱིལ་འཁོར་ལ་སོགས་པ། །བྱ་བའི་ཆོ་ག་ལ་འབད་
པ༑ ༑ཐར་པ་དང་བྲལ་ཕྱི་རོལ་ཏེ། །སྐྱེས་བུ་ཉོན་མོངས་འབའ་ཞིག་
བྱེད༑ ཅེས་དང་། སཾ་བུ་ཊིའི་བརྟག་པ་གཉིས་པའི་རབ་བྱེད་བཞི་པ་ལས། ཐུན་
མོང་དངོས་གྲུབ་སྐྱེས་པ་ཡི། །སྒོམ་པ་དང་ནི་དམ་ཚིག་དང་། །སྐུ་གཟུགས་དང་ནི་
ང་རྒྱལ་དང་། །སྔགས་དང་ཕྱག་རྒྱས་ཅི་ཞིག་བྱ། །རང་འདོད་ལྷ་ཡི་སྦྱོར་
བ་ཡིས། །སངས་རྒྱས་ཉིད་ཀྱི་མཐར་ཐུག་པ། མཚོན་བྱའི་མཚན་ཉིད་མངོན་བྱས་
-102-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
ནས༑ ༑ས་གསུམ་ནམ་མཁའ་ལྟ་བུར་འགྱུར། ཞེས་སོགས་གསུངས་པ་
རྣམས་སོ། །གཞན་ཡང་ རིགས་པ་ལྟར་སྣང་། འདི་ལྟར། རྟོག་པ་ཡིན་ན།
རྒྱུད་འཁྲུག་བྱེད་ཡིན་པས་རྣམ་གཡེང་གི་རང་བཞིན་ཡིན་ཏེ། འཁྲུལ་ཤེས་ཡིན་
པས་ཁྱབ་པའི་ཕྱིར། དེས་ན་བསྐྱེད་རིམ་མཐའ་དག་ནི་རྟོག་པའི་སྒོམ་པ་ཡིན་
པས་འཁྲུལ་ཤེས་དང་། དེར་མ་ཟད་དེ་མ་ཡིན་ལ་དེར་འཛིན་པ་ལོག་ཤེས་ཡིན་
ཅིང་། དེ་བསྒོམས་པས་ཏིང་ངེ་འཛིན་ཙམ་ཡང་མི་སྐྱེ་ན། སངས་རྒྱས་ཀྱི་ལམ་དུ་
ག་ལ་འགྱུར་ཞེས་སོགས་སྨྲའོ། །དེ་དག་ནི་རིགས་པ་མ་ཡིན་ཏེ། འདི་
ལྟར༑ སངས་རྒྱས་པའི་ཡེ་ཤེས་དེ་རྟོག་མེད་ཡིན་པས་དེའི་རྒྱུར་རྟོག་མེད་ ཁོ་
ན་དགོས་ན། སོ་སྐྱེ་མཐའ་དག་ལ་མི་རྟོག་ཡེ་ཤེས་ཐོག་མ་མེད་པ་ནས་རང་གྲུབ་
ཏུ་ཡོད་དགོས་པར་འགྱུར་ཞིང་། ཚོགས་སྦྱོར་མཐའ་དག་དང་མཐོང་སྒོམ་གྱི་
རྗེས་ཐོབ་རྣས་ཀྱང་རྟོག་མེད་ཡིན་པའམ་ཡང་ན་སངས་རྒྱས་ཀྱི་ལམ་མ་ཡིན་
པར་འགྱུར་ཞིང་། སོ་སྐྱེའི་རྒྱུད་ལ་ལྟ་བ་རྣམ་དག་སྐྱེ་བའི་ཐོག་མ་རིགས་ཤེས་
རྗེས་དཔག་སོགས་ཀྱང་བསྒོམ་བྱ་མིན་པར་འགྱུར་ཏེ། རྟོག་པ་ཡིན་པའི་ཕྱིར་རོ།།
མདོར་ན་སེམས་བསྐྱེད་དང་སྙིང་རྗེ་དང་དད་པ་ལ་སོགས་པ་ཐབས་ཀྱིས་བསྡུས་
པ་མཐའ་དག་འདོར་ན། སངས་རྒྱས་ཀྱི་སྐུ་གཉིས་པོ་ཚོགས་གཉིས་སོ་སོའི་ལག་
རྗེས་ སུ་ མདོ་རྒྱུད་བསྟན་བཅོས་ཀུན་ ལས་ གསུངས་ པ་ དང་། ཁྱད་ པར་ ཁྱེད་
རང་ཡང་རྒྱབ་བརྟེན་མཐར་ཐུག་ཏུ་བྱེད་པའི་ཐེག་པ་ཆེན་པོ་རྒྱུད་བླ་མ་ལས།
རྒྱལ་པོའི་གཟུགས་འདྲི་བའི་རི་མོ་མཁན་དཔེར་བྱས་ནས། སངས་རྒྱས་པའི་
རྣམ་ཀུན་མཆོག་ལྡན་གྱི་སྟོང་ཉིད་རྟོགས་པའི་ཡེ་ཤེས་དེ། སྦྱིན་སོགས་ཕར་ཕྱིན་
མཐའ་དག་གིས་སྒྲུབ་དགོས་པར། འདིར་རྣམས་འབྲི་བྱེད་གང་དག་ཡིན། སྦྱིན་
-103-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
དང་ཚུལ་ཁྲིམས་བཟོད་ལ་སོགས། །རྣམ་པ་ཀུན་གྱི་མཆོག་ལྡན་པའི། །སྟོང་པ་
ཉིད་ནི་གཟུགས་སུ་བརྗོད། །ཞེས་སོགས་ཀྱིས་གསུངས་ཤིང་། སྟོང་ཉིད་
ཀྱི་ཡེ་ཤེས་ཁོ་ན་ལ་བསྔགས་པའི་ཤེར་ཕྱིན་གྱི་མདོ་བསྟན་བཅོས་ཀུན་ལས་ཀྱང་།
ཐབས་དང་བྲལ་བའི་ཤེས་རབ་རྐྱང་པས་ནི་རྐྱེན་དང་བྲལ་བའི་ས་བོན་བཞིན་དུ་
རབ་ཀྱི་མཐར་ཕྱིན་པར་མི་འགྱུར་བ་དང་། རྫོགས་སྨིན་སྦྱངས་གསུམ་སོགས་
ཐབས་ཀྱི་ཆ་དོར་ནས་བསྒོམས་ཏེ་ཡང་དག་མཐའ་མངོན་དུ་བྱས་ན་ཆད་པའི་
མཐར་ལྟུང་བས་ཐབས་ཤེས་ ཕན་ཚུལ་གྲོགས་སུ་ངེས་པར་དགོས་ པའི་ཚུལ་
མང་དུ་གསུངས་པ་རྣམས་རང་ལྟ་མཆོག་འཛིན་གྱི་རབ་རིབ་འཐུག་པོ་ཅུང་ཟད་
ཕྱིས་ནས་བལྟས་ན་ཁོང་དུ་ཆུད་པར་འགྱུར་རོ། །དེ་བཞིན་དུ་དུས་ཀྱི་འཁོར་ལོའི་
ཆ་ལག འཇམ་དཔལ་གྱི་རང་གི་ལྟ་བའི་འདོད་པ་མདོར་བསྟན་པ་ལས། །
ཐབས་དང་བྲལ་བའི་སྟོང་ཉིད་རྐྱང་པ་དགག་པའི་ཕྱིར་དུ། ཕུང་པོ་རྣམ་
བཅད་སྟོང་པ་ཉིད་། །ཆུ་ཤིང་བཞིན་དུ་སྙིང་པོ་མེད། །རྣམ་པ་ཀུན་གྱི་མཆོག་ལྡན་
པའི༑ ༑སྟོང་ཉིད་དེ་ལྟར་འགྱུར་མ་ཡིན། ཞེས་སོགས་གསུངས་སོ། །གཞན་ཡང་།
རྟོག་པ་སྒོམས་པས་རྟོག་བྲལ་དུ་འགྲོ་མི་སྲིད་ན། བསྒོམ་བྱའི་དོན་ལ་གསལ་
སྣང་ཡང་འབྱུང་མི་སྲིད་དགོས་ཏེ། རིགས་པའི་དབང་ཕྱུག་གིས། རྣམ་པར་
རྟོག་དང་རྗེས་འབྲེལ་ནི། །དོན་གསལ་སྣང་བ་ཅན་མ་ཡིན། ཞེས་གསུང་པའི་
ཕྱིར་རོ། །དེ་འདོད་ན་ནི། མི་གཙང་ཟད་པར་ས་ལ་སོགས། །ཡང་དག་
མིན་པའང་སྒོམས་པ་ཡིས། །སྟོབས་ཀྱིས་སྤྲུལ་པས་རྟོག་མེད་དང་། །གསལ་བར་
སྣང་བ་ཅན་དུ་མཐོང་། །ཞེས། མི་སྡུག་པ་བསྒོམས་ནས་ས་ཕྱོགས་ཀེང་
རུས་ སོགས་ སུ་དང་། །འདོད་འཇིགས་མྱ་ངན་གྱིས་བརླམ་དང༌། །རྐུན་པོ་
-104-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
རྨི་སོགས་ཀྱིས་བསླད་པས། །ཡང་དག་མིན་པའང་རྟག་ཏུ་ནི། །མདུན་ན་གནས་
པ་བཞིན་དུ་མཐོང་། །ཞེས་ཆགས་ཅན་ལ་ཆགས་ཡུལ་དངོས་སུ་མེད་ཀྱང་མདུན་
ན་གནས་པ་བཞིན་དུ་གོམས་པའི་དབང་གིས་མཐོང་བར་གསུངས་ཤིང་རིགས་
པས་གྲུབ་པ་རྣམས་དང་འགལ་ལ། ཕྱི་རོལ་པ་དབང་ཤེས་རྟོག་བཅས་སུ་འདོད་
པའི་ངོར་རྟོག་བྲལ་དུ་སྒྲུབ་བྱེད་དང་། རྣལ་འབྱོར་མངོན་སུམ་མེད་པར་འདོད་
པའི་ངོར་དེ་སྒྲུབ་པའི་མཐུན་དཔེ་མེད་པར་འགྱུར་རོ། །དེའི་ཕྱིར་རྟེན་འབྲེལ་གྱི་
རྟགས་ལས་རང་རྒྱུད་ཀྱི་ཕུང་པོ་བདེན་མེད་དུ་རྟོགས་པའི་རྗེས་དཔག་རྟོག་པ་འདི་
ཉིད༑ སྙིང་རྗེ་ལ་སོགསཔ་འི་གོམས་རྐྱེན་དང་མ་བྲལ་བར་ཡུན་རིང་དུ་གོམས་
པར་ བྱས་ ན་ གསལ་ སྣང་ རབ་ ཀྱི་ མཐར་ ཐུག་ པ་ འབྱུང་ བར་ བསྒྲུབས་ པའི་
མཐར༑ དེ་ཕྱིར་ཡང་དག་ཡང་དག་མིན། །གང་གང་ཤིན་ཏུ་གོམས་གྱུར་
པ༑ ༑གོམས་ པ་ཡོངས་སུ་རྫོགས་པས་ན། །དེ་གསལ་མི་རྟོག་བློ་ འབྲས་
ཅན༑ ༑ཞེས་རྣམ་འགྲེལ་མཛད་པས་གསུངས་སོ། །དེ་ལྟ་མོད་ཀྱི། དེ་དག་ནི་
རིགས་པ་ཤེས་པ་དག་གི་ལུགས་ཡིན་པས། ཁོ་བོ་ཅག་ནི། སྤྱིར་ཐེག་པ་གཞན་
ནས་བཤད་པའི་རྣམ་གཞག་དང་། ཁྱད་པར་རིགས་པ་ཁས་མི་ལེན་ནོ་ཞེ་ན། དེ་
ལྟ་ན། ཡིན་མིན་དང་བླང་དོར་འབྱེད་པའི་ཐབས་མི་ཤེས་སོ་ཞེས་སྨྲ་བ་ཡིན་
པས་དེ་ལྟ་བུ་དང་སུ་ཞིག་རྒལ་ལན་བྱེད། འོན་ཀྱང་རྒྱུད་ཀྱི་ལུང་ཡང་ཡོད་དེ།
རྣལ་འབྱོར་མ་ཀུན་སྤྱོད་ལས། དངོས་པོ་གང་དང་གང་གིས་ན། །མི་རྣམས་ཡིད་
ནི་ཡང་དག་སྦྱོར། །དེ་ནི་དེ་ཡི་དངོས་འགྱུར་ཏེ། །སྣ་ཚོགས་གཟུགས་ཅན་ནོར་
བུ་འདྲ། །ཞེས་དངོས་པོ་གང་ལ་ཡིད་ཤེས་རྟོག་པ་ཡུན་རིང་དུ་སྦྱར་ཞིང་གོམས་
པར་བྱས་ན། དེ་ཉིད་མཐར་དངོས་པོ་དེའི་རང་བཞིན་དུ་འགྱུར་བ་ཚོན་གྱིས་
-105-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
བསྒྱུར་བའི་དཔེས་གསུངས་ཤིང་། རྒྱུད་སྡེ་གཞན་ལས་ཀྱང་མང་དུ་བཤད་པ་
རྣམས་ལྟོས་ཤིག དེ་དག་གིས་ནི་འཁྲུལ་ཤེས་ཡིན་ཀྱང་ལམ་དུ་འགྱུར་བ་དང་ཟད་
པར་ལ་སོགས་པའི་ལོག་ཤེས་རྣམས་ཀྱང་ལམ་དུ་བསྒྲུབས་སོ། །རྡོ་རྗེ་
མཁའ་འགྲོ་དང་ཁ་སྦྱོར་ལ་སོགས་པའི་རྒྱུད་ལས། བསྐྱེད་རིམ་དང་སྔགས་ཀྱི་
བཟླས་བརྗོད་སོགས་མི་དགོས་ཞེས་གསུངས་པ་རྣམས་ནི། དེ་རྣམས་སྔོན་དུ་
བཏང་སྟེ་མཐར་ཕྱིན་ནས། རྫོགས་རིམ་གྱི་ཡེ་ཤེས་ལ་རྩལ་དུ་འདོན་པའི་ཚེ་
མི་དགོས་སོ་ཞེས་པ་དང་། དེ་རྣམས་ཀྱིས་མཆོག་མི་འགྲུབ་ཅིང་འབད་པ་དོན་
མེད་པ་ལྟར་གསུངས་པ་ནི། རྫོགས་རིམ་དང་། ལྟ་བ་རྣམ་དག་གི་གྲོགས་དང་
བྲལ་བའི་དེ་རྣམས་རྐྱང་པ་ལ་དགོངས་པར་སྤྱིར་གསུང་རབ་གུང་བསྒྲིགས་ན་
ལེགས་པར་རྟོགས་ཤིང་། ཁྱད་པར་ལུང་དེ་དག་ཉིད་ལས་ཀྱང་ཤེས་ཏེ། ཁྱེད་
ཀྱིས་དྲངས་པའི་རྡོ་རྗེ་མཁའ་འགྲོའི་ལུང་དེའི་སྔ་རོལ་དེ་མ་ཐག་ན། རྣལ་
མའི་སྦྱོར་བ་རྟོགས་བྱའི་ཕྱིར། །བཅོས་མའི་བསྒོམ་པ་དག་དང་ནི། བཅོས་མ་ཡི་
ནི་བཟླས་པ་བྱ། །རྣལ་མའི་སྦྱོར་བ་རྟོགས་གྱུར་ནས། །བཅོས་མའི་སྦྱོར་བ་ཕྱི་
རོལ་བས། །རྣལ་མའི་སྦྱོར་བ་རྟོགས་གྱུར་པས། །བཅོས་མ་དག་ནི་མི་
བྱའོ༑ །དཔེར་ན་གཟིངས་ལ་འཇུས་ནས་ནི། །ཆུ་ཡི་ཕ་རོལ་འགྲོ་བར་བྱེད། །ཕ་
རོལ་ཕྱིན་ནས་འདོར་བ་ལྟར། །བཅོས་མ་དག་ཀྱང་དེ་བཞིན་ནོ། །དཀྱིལ་འཁོར་
ལ་སོགས་ལས་གང་ནི། །བཅོས་མའི་སེམས་ཀྱིས་གང་བྱེད་པ། །ཕྱི་རོལ་ལས་
རྣམས་གསལ་བྱེད་པས། །དང་པོའི་ལས་ཅན་རྣམས་ལ་བསྔགས། །དངོས་
གྲུབ་ དེ་ ཀུན་ འདིར་ གནས་ པས། །རྒྱལ་བའི་དངོས་ ཉིད་ རིགས་ ལས་
མིན༑ ༑ཞེས་སོགས་སོ། །འདིས་ནི་ཁྱེད་ཅག་གི་གྲུབ་མཐའ་ལེགས་པར་
-106-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད། །
བཀག་སྟེ། དངོས་གྲུབ་མཐའ་དག་ཚོགས་པས་མཆོག་སྒྲུབ་དགོས་ཀྱི། རྒྱལ་
བའི་དངོས་པོ་ཡེ་ཤེས་ཀྱི་གནས་ལུགས་ཉིད་ཁོ་ན་རིགས་པའི་ལམ་ཕྱོགས་རེ་
བས་འགྲུབ་པ་མིན་ཅེས་སོ། །གཞན་ཡང་ཁྱེད་ཅག་ཆུའི་ཕ་རོལ་རྒོལ་ཚར་ན་ནི་
ལམ་སྒྲུབ་དོན་མེད་ལ། རྒལ་མ་ཚར་བ་ནས་གཟིངས་འདོར་ན་ནི་བླུན་པོའི་ངང་
ཚུལ་ཁོ་ནར་འགྱུར་རོ། །གལ་ཏེ་ལས་དང་པོ་པས་དེ་ལྟར་དགོས་ཀྱང་། སྐྱེ་བ་སྔ་
མ་མང་པོར་བསྐྱེད་རིམ་སོགས་ལ་གོམས་པའི་གང་ཟག་ལ་ཚེ་འདིར་མི་དགོས་སོ་
ཞེ་ན། དེ་ལ་ནི་རྫོགས་རིམ་ཀྱང་ཆེར་མི་དགོས་པ་ཡོད་མོད་ཀྱི། དེས་ནི་བསྐྱེད་
རིམ་སངས་རྒྱས་ཀྱི་རྒྱུ་མིན་པར་སྒྲུབ་པ་ལ་ཅི་ཡང་མི་ཕན་ཏེ། སྐྱེ་བ་སྔ་མ་ལ་
ཚོགས་སྦྱོར་མཐོང་སྒོམ་སོགས་སྔོན་དུ་སོང་བའི་གང་ཟག་ གིས་ཚེ་འདིར་ དེ་
རྣམས་སྒོམ་མི་དགོས་པས་ཚོགས་སྦྱོར་སོགས་སངས་རྒྱས་ཀྱི་ལམ་མ་ཡིན་པར་
སྒྲུབ་མི་ནུས་པ་དང་འདྲའོ། །དེས་ན་འདི་ལྟ་བུའི་ལོག་རྟོག་ནི་ཤིན་ཏུ་ཐ་ཆད་པར་
གཟིགས་ནས། དབུ་མའི་གཞུང་ལུགས་རྣམས་ལས་ཀྱང་། སྟོང་ཉིད་ལ་མངོན་
པར་ཞེན་ན་གསོར་མི་རུང་དུ་གསུངས་ཤིང་། རྒྱལ་བ་དགྱེས་པའི་ལམ་གྱི་གོ་རིམ་
ལས་ཉམས་པར་གཟིགས་ནས། འཕགས་པ་ལྷའི་སྤྱོད་བསྡུས་སྒྲོན་མེར། དྭགས་
སྤྱོད་ཀྱི་སྒོ་ནས་དམིགས་ཕུག་པའི་དགག་པ་མཛད་དོ། །ཀྱེའི་རྡོ་རྗེའི་རྩ་རྒྱུད་
བརྟག་པ་གཉིས་པ་ལས་ཀྱང་། རྫོགས་པའི་རིམ་པའི་རྣལ་འབྱོར་འདི། །དེ་ཡི་
བདེ་བ་བདེ་ཆེན་བརྗོད། །རྫོགས་པ་སྒོམ་པ་མེད་པར་ནི། །བསྐྱེད་བ་ཡིས་ཀྱང་ཅི་
ཞིག་འཚལ། །བཅོམ་ལྡན་འདས་ཀྱིས་བཀའ་བསྩལ་པ། །ཨེ་མ་བྱ་ཆུབ་སེམས་
དཔའ་ཆེ། །དད་པའི་ཤུགས་ཀྱིས་རབ་ཏུ་ཉམས། །ལུས་ཀྱི་དངོས་མེད་ག་ལ་
བདེ༑ ༑བདེ་བ་སྨྲ་བར་མི་ནུས་སོ། ཁྱབ་དང་ཁྱབ་བྱེད་ཚུལ་གྱིས་ནི། །བདེ་
-107-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
བས་འགྲོ་བ་ཁྱབ་པ་ཉིད། །ཇི་ལྟར་མེ་ཏོག་ལ་གནས་དྲི། །མེ་ཏོག་དངོས་མེད་
ཤེས་མི་འགྱུར། །དེ་བཞིན་གཟུགས་སོགས་དངོས་མེད་པར། །བདེ་བ་
ཉིདཀྱང་དམིགས་མི་འགྱུར། །ཅེས་རྡོ་རྗེ་སྙིང་པོས་ལས་དང་པོ་པས་རྫོགས་རིམ་
མེད་པར་བསྐྱེད་རིམ་སྒོམ་པ་དོན་མེད་དེ། བདེ་ཆེན་ལྷན་སྐྱེས་ནི་རྫོགས་རིམ་
གྱིས་སྒྲུབ་དགོས་པས་སོ། །ཞེས་ཞུས་པའི་ལན་དུ། ཁྱོད་རྫོགས་རིམ་ལ་དད་པའི་
ཤུགས་ཀྱིས་བསྐྱེད་རིམ་ལས་ཉམས་ཏེ། དེ་གཉིས་མེ་ཏོག་དང་དེའི་དྲི་བཞིན་དུ་
རྟེན་དང་བརྟེན་པ་ཡིན་ཏེ། འབྲས་བུ་སངས་རྒྱས་པའི་ཆོས་སྐུ་དང་གཟུགས་སྐུ་
གཉིས་རྟེན་དང་བརྟེན་པར་གྲུབ་ལ། དེ་སྒྲུབ་བྱེད་ཀྱི་ལམ་གཉིས་པོ་ཡང་གཅིག་
མེད་ན་གཅིག་ཤོས་མི་འགྲུབ་པར་གསུངས་སོ། །དེ་ལྟར་རིགས་པས་བརྟག་ན་ནི།
རིམ་གཉིས་གཅིག་སྒོམ་པའི་ཚེ་གཅིག་ཤོས་གཙོ་བོར་མི་བྱེད་པ་མ་གཏོགས་
སངས་རྒྱས་ཀྱི་རྒྱུར་ཁྱད་པར་མེད་པར་ལེགས་པར་གྲུབ་ལ། ལུང་ཙམ་ལ་རྟེན་ན་
ནི༑ ཁ་སྦྱོར་ལས་ཀྱང་། དེ་ལྟར་རྣལ་འབྱོར་པས་བསྒོམས་ན། །རྡོ་རྗེ་སེམས་
དཔའ་མཉམ་པར་འགྱུར། །ཞེས་སོགས་དང་། གུར་གྱི་ལེའུ་གཉིས་པ་སོགས་དང་།
ལྷ་སོ་སོའི་སྒྲུབ་ཐབས་སྟོན་པའི་རྒྱུད་དང་། རྒྱ་གཞུང་མཐའ་དག་ནས། ལྷ་དེ་ཉིད་
བསྙེན་སྒྲུབ་ཡན་ལག་བཞིའི་སྒྲུབ་ཚུབ་དང་། བསྒྲུབས་པས་ལྷ་དེའི་གོ་འཕང་
མངོན་དུ་བྱེད་པར་འགྱུར་རོ་ཞེས་པ་ཤ་སྟག་ཡོད་པས་ལོག་པར་རྟོག་པའི་གནས་
མེད་དོ། །
གཉིས་པ་ལ། འདོད་པ་བརྗོད་པ་དང་། དེ་དགག་པའོ། །
དང་པོ་ནི། དུས་ཀྱི་འཁོར་ལོ་ལ་སྒྲུབ་པ་སྙིང་པོར་བྱེད་པར་རློམ་པ་ཁ་
ཅིག་ན་རེ། བསྐྱེད་རིམ་མཆོག་སྒྲུབ་བྱེད་ཀྱི་ལམ་མ་ཡིན་པས་དོར་བྱར་བཞེད་པ་
-108-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
ནི༑ སེམས་འགྲེལ་སྐོར་གསུམ་དང་། ཁྱད་པར་དུས་འཁོར་འགྲེལ་ཆེན་
གྱི་དགོངས་པ་ཡིན་ཏེ། འདི་ལྟར། མདོར་བསྡུས་དང་པོ་ལས། སྣ་ཚོགས་རྣམ་
རྟོག་ལ་སོགས་ལམ་གྱིས་ནི། །དེ་ཉིད་དེ་བཞིན་གཤེགས་པས་གང་གསུངས་
པ༑ ༑བཅུ་དྲུག་བཞི་ཡི་རབ་ཏུ་དབྱེ་བ་ཅན། །ལམ་དང་བྲལ་བས་ཐོབ་པ་མ་ཡིན་
ནོ༑ ༑བསྐྱེད་པའི་རིམ་པར་གསུངས་པའི་ཧཱུཾ་དང་ནི། ཕཊ་ཡིག་ལ་སོགས་རྟོག་
པ་དང་བྲལ་བ། །རྫོགས་པའི་རིམ་པའི་རྣལ་འབྱོར་དེ་ཉིད་དེ། །དེ་ཉིད་ཀྱི་ནི་
སྒྲུབ་ཐབས་གཞན་ཡོད་མིན། །ཞེས་རྫོགས་རིམ་ལས་གཞན་པ་སངས་རྒྱས་སྒྲུབ་
པའི་ལམ་མེད་པ་དང་། གཟུགས་ལ་སོགས་པར་རྟོག་པ་དཀྱིལ་འཁོར་གྱི། །
འཁོར་ལོ་བསྒོམ་པ་གོམས་པར་གྱུར་པས་ནི། །གྲུབ་ལ་འཇིག་རྟེན་པ་དག་འགྲུབ་
འགྱུར་གྱི། །འདོད་པའི་དངོས་གྲུབ་ཆེན་པོ་ག་ལ་ཞིག །ཅེས་དང་། མདོར་བསྡུས་
གཉིས་པར་ལེའུ་ལྔའི་ངོས་འཛིན་ལ། དེ་བས་ན་དང་པོར་འཇིག་རྟེན་གྱི་ཁམས་
བརྟག་པའོ། །དེ་ནས་ནང་གི་བརྟག་པའོ། །དེ་ནས་དབང་བསྐུར་བའི་བརྟག་
པའོ༑ ༑དེ་ནས་འཇིག་རྟེན་པའི་དངོས་གྲུབ་སྒྲུབ་པའི་བརྟག་པའོ། །དེ་ནས་
མཆོག་ཏུ་མི་འགྱུར་བའི་ཡེ་ཤེས་སྒྲུབ་པའི་བརྟག་པ་སྟེ། ཞེས་སོགས་དང་། དབང་
ལེའི་ཞུས་ལན་གྱི་མཚམས་སྦྱོར་དུ། དེས་ན་ད་ནི་སེམས་ཅན་རྣམས་ཀྱིས་བསོད་
ནམས་དང་ཡེ་ཤེས་ཐོབ་པར་བྱ་བ་དང༌། སློབ་མ་རྣམས་ལ་དབང་བསྐུར་བ་སྦྱིན་
པ་དང༌། སྐུ་གཟུགས་ལ་སོགས་པ་རབ་ཏུ་གནས་པར་བྱ་བ་དང་འཇིག་རྟེན་པའི་
བདེན་པས་འོག་མིན་གྱི་སྲིད་པའི་མཐར་ཐུག་པར་དེ་ཉིད་བཅུ་དང་ཡང་དག་པར་
ལྡན་ པའི་འཇིག་ རྟེན་ པའི་ དངོས་གྲུབ་སྒྲུབ་པའི་སླད་དུ་བཅོམ་ ལྡན་ འདས་
ཀྱིས་དཀྱིལ་འཁོར་བསྟན་དུ་གསོལ། ཞེས་སོགས་དང་། སྒྲུབ་ལེའི་ཞུས་ལན་གྱི་
-109-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
སྐབས་སུ། ད་ནི་ཟླ་བ་བཟང་པོའི་ཚིག་གསན་ནས་རྒྱལ་བའི་བདག་པོ་ཤཱཀྱ་ཐུབ་
པ་དུས་ཀྱི་འཁོར་ལོའི་ཏིང་ངེ་འཛིན་ལ་སྙོམས་པར་ཞུགས་ནས། རྡོ་རྗེ་ཅན་བཅོམ་
ལྡན་འདས་དཔལ་དུས་ཀྱི་འཁོར་ལོའི་སྒྲུབ་ཐབས་གསུངས་ཏེ། ཡང་ཡིག་གིས་
མི་བསྐྱོད་པ་ལ་སོགས་པའི་དེ་བཞིན་གཤེགས་པ་རྣམས་དང་། ཞེས་སོགས་ནས།
གཞན་རྣམས་ཀྱིའང་སོ་སོའི་སྒྲུབ་ཐབས་རྒྱལ་བའི་བདག་པོས་གསུངས་ཏེ་འོག་
མིན་གྱི་སྲིད་པའི་མཐར་ཐུག་པར་གཟུགས་ཀྱི་བསྒོམ་པས་འཇིག་རྟེན་གྱི་དངོས་
གྲུབ་སྒྲུབ་པའི་སླད་དུའོ། །ཞེས་སོགས་མང་དུ་གསུངས་ལ། ཁྱད་པར་ལེའུ་ལྔ་
པའི་མཆོག་ཏུ་མི་འགྱུར་གྱི་མདོར་བསྡུས་ལས། ད་ནི་གང་གི་ཕྱིར་འགྱུར་བ་མེད་
པ་ལས་བྱུང་བའི་ལྷན་ཅིག་སྐྱེས་པའི་སྐུ་ལ་ཨཱ་ལི་ཀཱ་ལི་དང་། པདྨ་དང་ཟླ་བ་དང་
ཉི་མའི་གདན་ལ་ཧཱུྃ་ཡིག་ཡོངས་སུ་གྱུར་པའི་མཚན་མས་སྐྱེས་པ་ཁ་དོག་དང་ཕྱག་
རྒྱ་དང་དབྱིབས་ཡོངས་སུ་བརྟགས་པའི་ཆོས་བཀག་པ་དེའི་ཕྱིར་ཞེས་སོགས་ནས་
བཟུང་སྟེ། དེའི་ཕྱིར་འགྱུར་བ་མེད་པ་ལས་སྐྱེས་པ་རྣམ་པ་ཐམས་ཅད་པའི་ཐིག་
ལེ་ལྷན་ཅིག་སྐྱེས་པའི་སྐུ་མཐའ་དག་རྒྱལ་བའི་བདག་པོ་སྣ་ཚོགས་སྒྱུ་མ་འཛིན་
པ་འདི་ལ་ཕྱག་རྒྱ་ཆེན་པོའི་དངོས་གྲུབ་ཀྱི་དོན་དུ་རྟེན་དང་བརྟེན་པའི་འབྲེལ་བ་
མི་འདོད་དེ་ཞེས། བསྐྱེད་རིམ་རྟོག་པའི་བསྒོམ་པས་ཞི་སོགས་འཇིག་རྟེན་
པའི་དངོས་གྲུབ་ཙམ་འགྲུབ་ཀྱི་མཆོག་གི་དངོས་གྲུབ་མི་འགྲུབ་ལ། ཕྱག་ཆེན་
མཆོག་གི་དངོས་གྲུབ་ལ་རྟེན་དང་བརྟེན་པའི་དཀྱིལ་འཁོར་བསྒོམ་པ་མི་དགོས་
པར་བསྟན་ནས། དེ་དག་གི་རྒྱས་བཤད་དུ། ཇི་ལྟར་འཇིག་རྟེན་པའི་དངོས་གྲུབ་
སྒྲུབ་པའི་དོན་དུ་རྟེན་དང་བརྟེན་པའི་འབྲེལ་པ་འདོད་པ་དེ་བཞིན་དུ། རྣལ་
འབྱོར་པ་མཆོག་ཏུ་མི་འགྱུར་བའི་བདེ་བ་སྒྲུབ་པ་ལ་མངོན་པར་དགའ་བ། བླ་
-110-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
མ་དམ་པའི་མན་ངག་ཐོབ་ལ། གདུག་པའི་གྲོགས་ཡོངས་སུ་སྤངས་པ། དུ་བ་
ལ་སོགས་པའི་མཚན་མ་བསྒོམས་པ། ལས་དང་པོ་པ་དབུ་མ་རྣམ་པར་སྦྱངས་
པ༑ སེམས་ཅན་ཐམས་ཅད་ལ་བུ་གཅིག་པ་ལྟར་བརྩེ་བའི་རྗེས་སུ་བཅིངས་
པ༑ འཇིག་རྟེན་དང་འཇིག་རྟེན་ལས་འདས་པའི་བདེན་པ་ལ་བརྟེན་པ། བུ་དང་
ཆུང་མ་ལ་སོགས་པ་དང་རང་གི་ལུས་ལ་ལྟོས་པ་མེད་པ། ཚོགས་ཁང་དང་གཙུག་
ལག་ཁང་དང་བླ་མའི་རྫས་ཉེ་བར་སྤྱོད་པ་ལས་ཕྱི་རོལ་ཏུ་གྱུར་པ། སངས་
རྒྱས་དང་བྱང་ཆུབ་སེམས་དཔའི་ལམ་ལ་བརྟེན་པ། བྱམས་པ་དང་སྙིང་
རྗེ་དང་དགའ་བ་དང་བཏང་སྙོམས་དང་ཚངས་པའི་གནས་བཞིས་རྣམ་པར་གནས་
པ༑ ཞི་བ་ལ་སོགས་པ་འཇིག་རྟེན་པའི་དངོས་གྲུབ་སྒྲུབ་པ་ལ་མངོན་པར་དགའ་
བ་སྤངས་པ། ཐམས་ཅད་མཁྱེན་པའི་རྐང་སྟེགས་ལ་འཛེག་པར་འདོད་
པ༑ དཀྱིལ་འཁོར་གྱི་འཁོར་ལོ་ལ་སོགས་པ་རྣམ་པར་རྟོག་པའི་སྒོམ་པ་ཡོངས་སུ་
སྤངས་པ། ནམ་མཁའི་ཁམས་ལ་རྣམ་པ་ཐམས་ཅད་པའི་སྟོང་པ་ཉིད་མེ་ལོང་ལ་
པྲ་ཕབ་པ་བཞིན་དུ་སྐྱེ་བའི་ཆོས་ངེས་པར་མཐོང་བ། རང་གི་སེམས་ཀྱིས་སྤྲོས་
པའི་སྣང་བ་རྨི་ལམ་དང་མཚུངས་པའི་དོན་དུ་སེམས་པ། རྡུལ་ཕྲ་རབ་ཚོགས་པའི་
བདག་ཉིད་ཀྱི་ཆོས་རྣམ་པར་དཔྱད་པའི་སྟོང་པ་ཆད་པའི་སྟོང་པ་ཉིད་ལས་རིང་དུ་
བྱས་པ། ནང་གི་བདེ་བ་རང་རིག་པར་བྱ་བའི་ཆོས་ལ་རྗེས་སུ་ཆགས་པ། ཕྱི་རོལ་
གྱི་དངོས་པོས་རང་རིག་པར་བྱ་བའི་བདེ་བའི་ཆོས་ཡོངས་སུ་སྤངས་པ། ཤེས་
རབ་དང་ཐབས་ཀྱི་བདག་ཉིད་ཅན་བྱང་ཆུབ་ཀྱི་སེམས་བརྟན་པར་བྱེད་པ་ལ་
གཅིག་ཏུ་མཁས་པ། མཆོག་ཏུ་མི་འགྱུར་བའི་བདེ་བ་ཆེན་པོའི་ཤེས་རབ་ཡེ་ཤེས་
ཀྱི་ལམ་གྱི་མན་ངག་ཐོབ་པས། རྟེན་དང་བརྟེན་པ་དང་མཚན་མ་དང་ཁ་དོག་དང་།
-111-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ཕྱག་མཚན་དང་དབྱིབས་དང་དཀྱིལ་འཁོར་གྱི་ལྷ་ཡོངས་སུ་བརྟགས་པའི་ཆོས་
མི་འདོད་དོ། །ཞེས་ཕྱག་ཆེན་མཆོག་སྒྲུབ་པའི་གང་ཟག་ངོས་བཟུང་ནས་དེས་
བསྐྱེད་རིམ་མི་བསྒོམས་པར་གསུངས་ལ། དེའི་རྒྱུ་མཚན་དུ། གཞན་ཡང་རྣམ་
པར་རྟོག་པའི་སེམས་ལ་དཀྱིལ་འཁོར་གྱི་འཁོར་ལོ་གནས་པ་མེད་དེ། གང་གི་
ཕྱིར་སྐྱེ་བ་དང་འགག་པའི་ཆོས་ཅན་ཉིད་ཀྱི་ཕྱིར་རོ། །འདིར་སྐད་ཅིག་གང་ལ་
རྣལ་འབྱོར་པས་གཙོ་བོར་བསྒོམ་པར་བྱེད་པའི་སྐད་ཅིག་དེ་ལ་ཤར་ལ་སོགས་
པའི་ལྷ་རྣམས་མེད་ཅིང་ཞེས་སོགས་ནས། གཙོ་བོར་དང་ཞལ་དང་ཕྱག་མཚན་
ལ་སོགས་པ་གཅིག་བསྒོམ་པའི་ཚེ་གཅིག་ཤོས་མེད་པ་རྒྱུ་མཚན་དུ་བྱས་ནས།
དེའི་ཕྱིར་རྣལ་འབྱོར་པས་ཕྱག་རྒྱ་ཆེན་པོའི་དངོས་གྲུབ་ཀྱི་ཕྱིར་རྣམ་པར་རྟོག་པ་
སྒོམ་པ་མི་བྱའོ་ཞེས་པའི་ཤེས་བྱེད་དུ། ཀུན་ཏུ་རྟོག་པ་ཐམས་ཅད་སྤངས། །
ཞེས་སོགས་དྲངས་ཤིང་
། ང་རྡོ་རྗེ་སེམས་པའོ་སྙམ་པ་ལྟ་བུའི་ང་རྒྱལ་ཡང་བྱ་མི་
རུང་བའི་ཤེས་བྱེད་དུ་བདག་གིར་མི་འཛིན་ངར་མི་འཛིན། །ཞེས་སོགས་དྲངས་
ཤིང་༑ འོ་ན་བཅོམ་ལྡན་འདས་ཀྱིས་ལྷའི་རྣལ་འབྱོར་ཡན་ལག་བཞི་རྫོགས་སུ་
བསྒོམ་པར་གསུངས་པ་མིན་ནམ་ཞེ་ན། བདེན་ཏེ། འདི་ནི་བཅོམ་ལྡན་འདས་དེ་
ཁོ་ན་ཉིད་རིག་པས་ཀུན་རྫོབ་ཀྱི་བདེན་པ་ལ་བརྟེན་ པས་སེམས་ཀྱི་བསམ་
པའི་དབང་གིས་བྱིས་པའི་བློ་ཅན་བརྩོན་འགྲུས་དམན་པ་དོན་དམ་པའི་དེ་ཁོ་ན་
ཉིད་ལ་རྟོག་པར་མི་བྱེད་ལ། ཟབ་པ་དང་རྒྱ་ཆེ་བའི་ཡེ་ཤེས་ལ་སེམས་སྐྲག་པ།
ཞི་བ་ལ་སོགས་པའི་ལས་སྒྲུབ་པ་ལ་མངོན་པར་དགའ་བ། དབང་པོ་ཡུལ་ལ་ཉེ་
བར་ལོངས་སྤྱོད་པ་ལ་ཆགས་པ། རལ་གྲི་སོགས་འཇིག་རྟེན་པའི་དངོས་གྲུབ་
སྒྲུབ་པ་ལ་མངོན་བར་དགའ་བ་རྣམས་ལ་རྟེན་ཅིང་འབྲེལ་པར་འབྱུང་བའི་ཡེ་
-112-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
ཤེས་རྟེན་ཅིང་འབྲེལ་པར་འབྱུང་བའི་དབང་པོའི་སྤྱོད་ཡུལ་ཉི་ཚེ་བའི་དོན་བྱེད་
པར་གསུངས་སོ། །ཞེས་གསུངས་ཞིང་། བསྐྱེད་རིམ་ཉེ་ཚེ་བ་ཡིན་པའི་སྒྲུབ་
བྱེད་དུ། དཀར་པོའི་རྣལ་འབྱོར་གྱིས་ཞི་བ་ཉེ་ཚེ་བྱེད་པ་སོགས་དང༌། སྔགས་
ཀྱང་ན་མའི་མཐའ་ཅན་གྱིས་ཞི་བ་བྱེད་པ་སོགས་དང་། དེ་བཞིན་དུ་སྦྱིན་སྲེག་
གི་ཐབ་དང་ཡམ་ཤིང་དང་བསྲེག་རྫས་ལ་སོགས་དང་། རྡུལ་ཚོན་དང་བགྲང་ཕྲེང་
རྣམས་ལས་སོ་སོ་ལ་བྱེད་ལས་སོ་སོར་ངེས་པས་ཉི་ཚེ་བ་ཡིན་པར་གསུངས་ལ།
ཉི་ཚེ་བ་ཡིན་ན་མཆོག་གི་སྒྲུབ་བྱེད་མིན་པའི་ཁྱབ་པ་སྒྲུབ་བྱེད་དུ། རྫོགས་
པའི་སངས་རྒྱས་ཀྱིས་ཆོས་གསུངས་པ་ལ་སོགས་པའི་ཕྲིན་ལས་མཐའ་དག་
ནི་ཡུལ་དུས་ཐམས་ཅད་དུ་གཅིག་ཅར་འཇུག་པའི་རྣམ་པ་ཐམས་ཅད་པ་ཡིན་པས་
ཉི་ཚེ་བ་མིན་པ་བཀོད་ཅིང་། གཞན་ཡང་ཇི་ལྟར་རྣལ་འབྱོར་པས་ཟད་པར་ས་
ལ་སོགས་པ་རྣམས་སོ་སོར་སྤྲོ་བ་བཞིན་དུ། བསྐྱེད་རིམ་རྐྱང་པས་གསང་འདུས་
དང་བདེ་མཆོག་ལ་སོགས་པའི་དཀྱིལ་འཁོར་སོ་སོར་སྤྲོ་ཡི། ཅིག་ཅར་སྤྲོ་མི་ནུས་
ལ༑ གལ་ཏེ་དཀྱིལ་འཁོར་ཅིག་མངོན་སུམ་དུ་གྱུར་ན་མཐའ་དག་མངོན་སུམ་དུ་
འགྱུར་བར་འདོད་ནའང་རིགས་པ་མིན་ཏེ། དཀྱིལ་འཁོར་ཅིག་གི་བསྐྱེད་རིམ་
མཐར་ ཕྱིན་པ་དེ་ དཀྱིལ་འཁོར་མཐའ་དག་མངོན་སུམ་དུ་གྱུར་ པའི་ སངས་
རྒྱས་ཡིན་ན། དེ་ལ་རྣམ་མཁྱེན་ལ་སོགས་པའི་མཁྱེན་པ་བཞི་ཡོད་དགོས་ཤིང་།
བྱམས་པ་ལ་སོགས་པ་བཞིན་དུ་སངས་རྒྱས་ཀྱིས་ལུང་སྟོན་པར་རིགས་པ་ལས་
མ་བསྟན་པའི་ཕྱིར་དང་། དེས་ཞི་སོགས་སྒྲུབ་པའི་ལས་སྦྱོར་ལ་སོགས་པ་མདོ་
རྒྱུད་ལ་མ་བསྟེན་པར་རང་ཉིད་ཀྱི་ཤེས་དགོས་པ་ལས་མ་ཤེས་ཤིང་། རྫུ་འཕྲུལ་
སྟོན་པ་རྣམས་ཀྱང་ཟག་བཅས་ཡིན་པའི་ཕྱིར་དང༌། ཟག་མེད་ཀྱི་མངོན་ཤེས་
-113-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
དྲུག་དང་སྟོབས་བཅུ་དང་ས་བཅུ་གཉིས་དང་མ་འདྲེས་པ་བཅོ་བརྒྱད་ལ་སོགས་
པ་སངས་རྒྱས་ཀྱི་ཡོན་ཏན་མེད་པའི་ཕྱིར་རོ། །ཡོན་ཏན་དེ་རྣམས་མེད་ཅིང་
རྨོངས་པ་ཆེན་པོ་དང་བཅས་བཞིན་དུ་བདག་རྡོ་རྗེ་སེམས་དཔའ་སྟོབས་བཅུ་པའོ་
སྙམ་དུ་སེམས་པ་དེ་བློ་དོན་མཐུན་བར་འདོད་ན་བཞད་གད་ཀྱི་གནས་སུའང་
གསུངས་ཏེ། འདི་ནི་སྟོབས་བཅུ་པ་མིན་ཏེ། སྟོབས་བཅུ་པའི་འགལ་ཟླ་ཉི་ཚེ་བ་
རྨོངས་པ་ཆེན་པོའོ། །འདིར་རྣལ་འབྱོར་པ་འདིའི་སངས་རྒྱས་ཉིད་ནི་སྔོན་མེད་པ་
ཤིན་ཏུ་རྨད་དུ་བྱུང་བ་ཆེན་པོ་སྟེ་སྒྲིབ་པ་ཐམས་ཅད་དང་ལྡན་པའི་ཕྱིར་རོ། །ཞེས་
གསུངས་ནས་ ཁྱབ་ སྒྲུབ་ ཀྱི་ཤེས་བྱེད་དུ། སྒྲིབ་ པ་ཀུན་ལས་ངེས་པར་ གྲོལ་
ཞེས་སོགས་གསུངས་སོ། །ཡང་རྒྱུད་རྣམས་ལས། ཕུ་པོ་ལྔ་སངས་རྒྱས་ལྔ་དང་།
ཁམས་ལྔ་ཡུམ་ལྔ་ལ་སོགས་པར་གསུངས་པས་སེམས་ཅན་རྣམས་ནི་སངས་རྒྱས་
ཀྱི་གཟུགས་སྐུའོ་སྙམ་ནའང་སེམས་ཅན་རྣམས་འབད་མེད་དུ་གྲོལ་བས་ལམ་ལ་
སློབ་པ་དོན་མེད་དུ་ཐལ་བ་དང༌། སྡུག་བསྔལ་མི་མྱོང་བར་ཐལ་བ་དང་།
མངོན་ཤེས་སོགས་ཀྱི་ཡོན་ཏན་དང་ལྡན་པར་ཐལ་བ་ལས་དེ་རྣམས་མ་ཡིན་པའི་
ཕྱིར་སེམས་ཅན་སངས་རྒྱས་སུ་འདོད་པ་མི་རིགས་པར་གསུངས་པ་ལ། ད་ལྟ་
ཕུང་སོགས་སངས་རྒྱས་སོགས་སུ་མེད་ཀྱང་གོམས་པའི་དབང་གིས་དེ་ལྟར་འགྱུར་
རོ་སྙམ་ནའང་། ཚོགས་གཉིས་མེད་པར་གོམས་པ་ཙམ་གྱིས་དེར་འགྱུར་ན་དབུལ་
པོ་བསོད་ནམས་དམན་པ་རྣམས་རང་ཉིད་རྒྱལ་པོར་བསྒོམས་པས་དེར་འགྱུར་
དགོས་པ་ལས་མི་འགྱུར་བ་དེ་བཞིན་དུ་ཚོགས་གཉིས་མེད་པར་རྟོག་པའི་བསྒོམ་
པས་སངས་རྒྱས་སུ་མི་འགྱུར་བའི་ཤེས་བྱེད་དུ། བསོད་ནམས་ལྡན་པ་བསོད་
ནམས་ཚོགས། །ཞེས་སོགས་གསུངས་པའི་ཕྱིར་རོ། །འོ་ན་དཀྱིལ་འཁོར་འཁོར་
-114-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
ལོ་བསྒོམས་པས་ལུས་སོགས་སྦྱོང་བར་གསུངས་པ་ཅི་ཞེ་ན་དེའང་། ལུས་རྣམ་
སྣང་སོགས་ཀྱིས་དངོས་སུ་སྦྱོང་བ་མིན་གྱི། དམ་ཚིག་གི་རྫས་ལ་དེ་བཞིན་
གཤེགས་པའི་སྒྲས་གསུངས་ཞིང་དེ་རྣམས་ཀྱིས་སྦྱོང་བ་ལ་དགོངས་ལ། བསྐྱེད་
རིམ་གཟུགས་སྐུའི་རྒྱུ་ཡིན་ཅིང་སངས་རྒྱས་ཀྱི་གཟུགས་སྐུ་བསྒྲུབ་པ་ལ་འབད་
དགོས་སོ་སྙམ་ནའང་། གཟུགས་སྐུ་ནི་སྐྱེ་འཇིག་ཅན་ཡིན་པས་སངས་རྒྱས་མིན་ཏེ།
མཚན་དཔེ་སོགས་སྔ་མ་སྔ་མ་རྣམས་འཇིག་པའི་ཚུལ་གྱིས་ཉམས་པར་འགྱུར་
བའི་ཕྱིར་རོ། །དེས་ན་སྐྱེ་འགག་ཅན་ལ་སྟོབས་བཅུ་སོགས་ཀྱི་ཡོན་ཏན་མི་སྲིད་
ཅིང་༑ འཇིག་རྟེན་ཐམས་ཅད་དུ་མཛད་པ་ཅིག་ཅར་དུ་སྟོན་པའང་མི་ནུས་
པར་འགྱུར་རོ། །དེའི་ཕྱིར་གདུག་པའི་སློབ་དཔོན་ལ་བསྟེན་པའི་སྐྱོན་གྱིས་བསྐྱེད་
རིམ་ལ་བསྟེན་པའི་ལྷ་བསྒོམ་པ་དང་ཤ་ལྔ་སོགས་ཀྱི་དམ་ཚིག་བསྟེན་པ་རྣམས་
ཀྱང་ཕལ་ཆེར་ཡོན་ཏན་མི་འབྱུང་གི་སྟེང་དུ་ཉེས་དམིགས་དང་བཅས་པར་འགྱུར་
བ་དང་། དེ་བཞིན་དུ་ལས་རྒྱ་བསྟེན་པ་ལ་སོགས་པ་ལའང་སྦྱར་ནས་རྒྱས་པར་
གསུངས་ཞིང་། གཞན་ཡང་སྟོད་སྨད་མང་པོར་བསྐྱེད་རིམ་འཇིག་རྟེན་པའི་དངོས་
གྲུབ་སྒྲུབ་པར་ཡང་ཡང་གསུངས་ལ། རྡོ་རྗེ་སྙིང་འགྲེལ་དང་ཕྱག་རྡོར་
བསྟོད་འགྲེལ་ནས་ཀྱང་དེ་བཞིན་དུ་གསུངས་སོ་སྙམ་ན།
གཉིས་པ་དེ་དགག་པ་ལ། བསྐྱེད་རིམ་མཆོག་སྒྲུབ་བྱེད་མ་ཡིན་པ་
ལུང་དེ་རྣམས་ཀྱི་དགོངས་པ་མིན་པ་དང་། ཡིན་ན་ལུང་རིགས་དང་འགལ་བར་
བསྟན་པའོ། །
དང་པོ་ནི། མདོར་བསྡུས་དང་པོའི་ཚིགས་བཅད་དང་པོ་གཉིས་ཀྱི་དོན་ནི།
རྫོགས་རིམ་ལ་མ་ལྟོས་པའི་བསྐྱེད་རིམ་རྐྱང་པས་མཆོག་མི་འགྲུབ་ཅེས་པ་ཡིན་ཏེ།
-115-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
བཅུ་དྲུག་བཞིའི་རབ་ཏུ་དབྱེ་བ་ཅན། ལམ་དང་བྲལ་བས་ཞེས་གསུངས་པའི་ཕྱིར་
རོ༑ ༑གཟུགས་ལ་སོགས་པར་རྟོག་པ་ཞེས་སོགས། བསྐྱེད་རིམ་འཇིག་རྟེན་
པའི་དངོས་གྲུབ་སྒྲུབ་བྱེད་དུ་གསུངས་པ་མཐའ་དག་ནི། རིམ་པ་གཉིས་ཀྱི་ནང་
ནས་འཇིག་རྟེན་པའི་དངོས་གྲུབ་སྒྲུབ་པ་གཙོ་བོར་བསྐྱེད་རིམ་ཀྱིས་བྱེད་པ་
ཤ་སྟག་ཡིན་ནོ། །མཆོག་མི་འགྱུར་གྱི་ལུང་སྔ་མ་རྣམས་ཀྱི་དོན་ནི། མཆོག་སྒྲུབ་
པ་ལ་ས་བོན་དང་ཕྱག་མཚན་སྒོམ་པ་སོགས་མི་དགོས་ཅེས་པ་མིན་གྱི། སྔགས་
ཀྱི་སྐུ་དང་ཡེ་ཤེས་ཀྱི་སྐུ་ཞེས་གཉིས་སུ་གསུངས་པའི་དང་པོ་བསྐྱེད་རིམ་པ་དང་
གཉིས་པ་རྫོགས་རིམ་པའི་ལྷ་སྐུ་ཡིན་པ་ལས། རྫོགས་རིམ་པའི་ལྷ་སྐུ་ས་བོན་
ཕྱག་མཚན་ལས་དངོས་སུ་བསྐྱེད་མི་དགོས་པའི་དོན་ཡིན་ཏེ། རྫོགས་རིམ་པའི་
ལྷ་སྐུ་ནི་རླུང་སེམས་ཙམ་ལས་གྲུབ་པའི་དག་མ་དག་གི་སྒྱུ་ལུས་སམ། དེ་དང་མིང་
མི་མཐུན་པ་ཙམ་མ་གཏོགས་དོན་ལ་ཁྱད་པར་ཅུང་ཟད་ཀྱང་མེད་པའི་གཞིའི་སྟོང་
གཟུགས་ལམ་གྱི་མངོན་དུ་བྱས་པ་ཙམ་ལས་གྲུབ་པའི་སྟོང་གཟུགས་ཕྱག་རྒྱ་ཆེན་
པོ་ཡེ་ཤེས་ཀྱི་སྐུ་ཁོ་ན་ཡིན་ལ། དེ་ནི་རྩ་དང་རླུང་ལ་གནད་དུ་བསྣུན་པའི་རྫོགས་
རིམ་ཁྱད་པར་ཅན་ལས་དངོས་སུ་སྐྱེའི་རྟོག་ངོའི་ས་བོན་ཕྱག་མཚན་སོགས་རྐྱང་
པ་བསྐལ་པར་བསྒོམས་ཀྱང་རྟོག་བསྒོམ་རྐྱང་པས་དངོས་སུ་སྐྱེ་མི་སྲིད་པའི་ཕྱིར་
ཏེ༑ རྡོ་རྗེ་སྙིང་འགྲེལ་ལས། ཀོ་ཊ་བའི་ས་བོན་ཙམ་ལས་འབྲས་ཀྱི་མྱུ་གུ་སྐྱེ་མི་
སྲིད་པའི་དཔེས་གསལ་བར་གསུངས་པ་ལྟར་རོ། །བརྒྱུད་རྒྱུ་དང་ལྷན་ཅིག་བྱེད་
རྐྱེན་ཙམ་དུ་བསྐྱེད་རིམ་ཀྱང་ངེས་པར་དགོས་པ་ནི། དེར་ཀོ་ཊ་བ་བཏབ་སྟེ་ཞིང་
ལེགས་པར་སྦྱངས་ནས་འབྲས་འདེབས་དགོས་པར་གསུངས་པ་ཉིད་ཀྱིས་ལེགས་
པར་གྲུབ་ཅིང་། གཞུང་མང་པོར་ཆུ་སྒྲོལ་བ་ལ་གཟིངས་དགོས་ཀྱང་ཆུ་ཐོན་
-116-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
ནས་གཟིངས་འདོར་བའི་དཔེས་རྫོགས་རིམ་ཐོབ་ནས་བསྐྱེད་རིམ་འདོར་བར་
གསུངས་པས་ཀྱང་དོན་འདི་ལེགས་པར་གྲུབ་མོད་ཀྱི། ཆུ་ལས་མ་རྒལ་ཞིང་ཆུ་
རྒལ་ འདོད་ཡོད་བཞིན་དུ་གཟིངས་འདོར་བ་ནི་བླུན་པོའི་འཇུག་པ་ཁོ་ནར་
ཟད་དོ། །དེ་ལྟར་ན་འགྲེལ་ཆེན་གསུམ་དང་། དོ་ཧ་སོགས་ཀྱི་དགོངས་པ་ནི།
གོང་དུ་བརྗོད་པ་ལྟ་བུའི་ཡུལ་ཅན་བདེ་ཆེན་ཁྱད་པར་ཅན་རྟོག་མེད་ཞིག་གིས་དེ་
ཁོ་ན་ཉིད་མངོན་སུམ་དུ་བྱས་པ་ལ་མི་ལྟོས་པར་ལྷ་སྐུ་བསྐྱེད་རིམ་རྟོག་ངོར་
ལེགས་པར་གོམས་པ་ཙམ་གྱིས་རྫོགས་བྱང་ཐོབ་པར་འདོད་ཅིང་དེ་ལ་མཆོག་ཏུ་
ཞེན་པ་རྣམས་ལེགས་པར་དགག་པའི་ཆེད་ཁོ་ནར་གསལ་སྟེ། རྟོག་པ་ནི་ཇི་ལྟར་
གསལ་ཀྱང་། རྣམ་འགྲེལ་ལས། རྣམ་པར་རྟོག་དང་རྗེས་འབྲེལ་ནི། །དོན་གསལ་
སྣང་བ་ཅན་མ་ཡིན། །ཞེས་གསལ་སྣང་ཁྱད་པར་ཅན་དང་བྲལ་བ་དང་། རྟོག་
གཉིས་གཅིག་ཅར་མཐོང་བ་མེད། །ཅེས་ཡུལ་གཅིག་ལ་འདིའོ་ཞེས་ཞེན་པའི་ཚེ་
ན་ཡུལ་གཞན་སྣང་མི་སྲིད་པས་ཉི་ཚེ་བ་ཡིན་པའི་ཕྱིར་རོ། །ཅི་སྟེ་གསལ་སྣང་
མི་དགོས་ཀྱི་ང་ནི་རྡོ་རྗེ་འཆང་ངོ་སྙམ་པའི་ང་རྒྱལ་བརྟན་པོ་ཁོ་ནས་འགྲུབ་བོ་སྙམ་
ན༑ བླུན་པོས་མཁས་པ་དང་དབུལ་པོས་ཕྱུག་པོ་དང་། འབངས་ཀྱིས་རྒྱལ་པོའོ་
སྙམ་དུ་བསྒོམས་པ་ཙམ་གྱིས་དེ་དང་དེར་འགྱུར་བར་ཐལ་བ་སོགས་ཀྱིས་བཀག་
པའི་ཕྱིར་རོ། །དེས་ན་ཕྱོགས་སྔའི་ལུང་ནི་ཇི་ལྟར་མང་ཡང་། རྒྱ་ནག་ཧྭ་ཤང་གི་
མདོ་སྡེ་བརྒྱད་བཅུ་ཁུངས་དང་། ཇོ་ནང་པའི་སྙིང་པོ་མདོ་བཅུ་སོགས་འཁོར་ལོ་ཐ་
མ་མཐའ་དག་ལུང་ཁུངས་སུ་དྲངས་པ་དང་འདྲ་བར། རྣམ་དཔྱོད་ཅན་གྱིས་ཞིབ་
ཏུ་བརྟགས་ན། ལུང་དེ་དག་ཉིད་ཀྱི་ཚིག་ཟུར་གྱི་དངོས་བསྟན་དང༌། སྤྱིའི་ཤུགས་
བསྟན་ཉིད་ཀྱིས་གྲུབ་མཐའ་དེ་དག་ལེགས་པར་བཀག་པར་ཤ་སྟག་ཏུ་གསལ་
-117-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ལོ༑ ༑
གཉིས་པ་ནི། བསྐྱེད་རིམ་ཐར་ལམ་དུ་མི་འདོད་པ་ནི་ལུང་དང་འགལ་ཏེ།
རྡོ་ རྗེ་ཅན་གྱིས་ཆོས་བསྟན་པ། །རིམ་པ་གཉིས་ལ་ཡང་དག་གནས། །བསྐྱེད་
པ་ཡི་ནི་རིམ་པ་དང་། །དེ་བཞིན་རྫོགས་པའི་རིམ་ཉིད་དོ། །ཞེས་ཀྱེའི་རྡོ་
རྗེ་དང་། དབང་མདོར་བསྟན་དུ་ཡང་ཚིག་ཟུར་མི་མཐུན་པ་ཙམ་མ་གཏོགས།
དོན་ཁྱད་མེད་པར་གསུངས་པ་དང་། ཀླུ་སྒྲུབ་ཞབས་ཀྱིས། བསྐྱེད་པའི་རིམ་ལ་
བསྟེན་བྱས་ནས། །རྫོགས་ པའི་ རིམ་པ་འདོད་རྣམས་ལ། །ཐབས་འདི་རྫོགས་
པའི་སངས་རྒྱས་ཀྱིས། །སྐས་ཀྱི་རིམ་པ་ལྟ་བུར་གསུངས། །ཞེས་དང་། སངས་
རྒྱས་ཡེ་ཤེས་ཞབས་ཀྱིས་ཆུ་རྒལ་བའི་གཟིངས་ཀྱི་དཔེས་གསུངས་པ་སོགས།
རྒྱུད་དང་མཁས་པའི་གཞུང་མང་ཞིང་། ཁྱད་པར་བསྐྱེད་རིམ་ལ་ལྷ་དེ་དང་དེའི་
སྒྲུབ་ཐབས་ཞེས་བྱ་གསུང་པ་དང་། བསྐྱེད་རིམ་བསྒོམ་པ་བསོད་ནམས་ཀྱི་
ཚོགས་ཡིན་པ་དང་། དུས་ཀྱི་འཁོར་ལོའི་ཉིང་དགོས་རྫོགས་རིམ་འབྲས་བུ་དང་
བཅས་པ་བཤད་ནས་དེ་གང་ལ་རག་ལས་པའི་དགོས་པར་གསུངས་པ་དང་།
དཀྱིལ་འཁོར་རྒྱལ་མཆོག་སོགས་རྒྱལ་མཆོག་གཉིས་དང་རྣལ་འབྱོར་གཉིས་པོ་རྡོ་
རྗེ་བཞི་དང་བསྙེན་སྒྲུབ་བཞིའི་རྣལ་འབྱོར་དུ་བཤད་ཅིང་རིམ་པ་བཞིན་དུ་ལུས་
ངག་ཡིད་ཡེ་ཤེས་རྣམས་སྦྱོང་ཞིང་མངལ་དང་བཙས་པའི་གནས་སྐབས་ཀྱི་སྐུ་
བཞི་དང་སྦྱར་ནས་སྦྱང་གཞི་སྦྱོང་བྱེད་ལེགས་པར་སྦྱར་ཏེ། སྒོ་གསུམ་ཡེ་
ཤེས་དང་བཅས་པ་སྦྱོང་བར་ལུགས་འདི་ཉིད་ལས་གསུངས་པ་ཙམ་གཞན་དུ་མ་
བཤད་ན། རྒྱུད་འགྲེལ་འདི་དག་ལ་མཆོག་ཏུ་བཟུང་ནས་ཐོས་བསམ་བྱེད་
བཞིན་དུ་གྲུབ་མཐའ་ངན་པ་དེ་ལྟ་བུ་སྨྲ་བ་དག་གི་མིག་དང་སྙིང་ལ་ཅི་ཞིག་
-118-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
ཞུགས་ན་ཀྱེ་ཧུད། གཞན་ཡང་གོང་དུ་དྲངས་པའི་བརྟག་གཉིས་ཀྱི་ལུང་དང༌།
གུར་དང་སྡོམ་འབྱུང་གི་ལེའུ་གཉིས་པ་གཉིས་དང་། སློབ་དཔོན་ཀླུ་བྱང་གི་རྣམ་
གཞག་རིམ་པ་དང་། དཔལ་མགོན་ཀླུ་སྒྲུབ་ཀྱིས་འདུས་པའི་བསྐྱེད་རིམ་རྐྱང་
པ་སྟོན་པའི་མདོར་བྱས་ཀྱི་མགོར། རྣམ་རྟོག་བག་ཆགས་ཉེས་པ་ཡིས། །འགྲོ་བ་
གསུམ་པོ་རྣམ་རྨོངས་ལ། །བློ་དང་ལྡན་པས་ལེགས་བརྟགས་ཏེ། །རྣལ་འབྱོར་
རྒྱུད་ཀྱིས་སྦྱང་བར་བྱ། །ཞེས་སོགས་དང་། ཡེ་ཤེས་ཞབས་ཀྱིས། ཀུན་བཟང་གི་
མགོར༑ སྙིང་རྗེས་འཇིག་རྟེན་འདི་ནི་མ་ལུས་པ། །ལྟ་བའི་དྲྭ་བས་བཅིངས་ལ་
བལྟས་ནས་ནི། །ཡང་དག་བྱང་ཆུབ་སེམས་ནི་མཉམ་མེད་པ། །སྔགས་པས་ཆོ་
ག་འདི་ཡིས་བསྒོམ་པར་བྱ། །ཞེས་སོགས་དང་། མཇུག་ཏུ། ཐ་མལ་རྣམ་རྟོག་
རྒྱུན་ལས་མ་གཏོགས་པའི། །སྲིད་པའི་སྡུག་བསྔལ་ཞེས་བྱ་ གཞན་མེད་
པས༑ ༑དེ་དང་རྣམ་པ་འགལ་བར་གྱུར་པའི་སེམས། །དེ་ནི་མངོན་སུམ་ཉིད་དུ་
རྟོགས་པར་བྱ། །ཞེས་དང་། བསྐྱེད་རིམ་གྱི་རྣལ་འབྱོར་ནི། སྦྱིན་སོགས་ཕར་ཕྱིན་
རྣམས་ལྟ་བ་རྣམ་དག་དང་སྦྱར་ཏེ་ཡུན་རིང་དུ་གོམས་པ་ལས་ཀྱང་ལྷག་པས་ངེས་
པར་བསྒོམ་དགོས་སོ་ཞེས། སྦྱིན་པ་ལ་སོགས་བདག་མེད་ལྡན་པས་ཀྱང་། །ཐ་
མལ་པ་ཡི་རང་གི་ངོ་བོ་ལས། །རྣམ་པར་བཟློག་པར་མི་འགྱུར་གང་
ཕྱིར་འདི། །ཡོད་ཀྱང་དེ་ནི་མི་མཐུན་འགྱུར་མ་ཡིན། །དེ་ལྟར་རྟོགས་ནས་སྙིང་རྗེ་
ལྡན་པ་དག །ཡེ་ཤེས་བསམ་ཡས་སྐད་ཅིག་གིས་འགྲུབ་པ། །བདག་ཉིད་དཔལ་
ལྡན་ཀུན་ཏུ་བཟང་པོ་ཡི། །ངོ་བོར་ངེས་པར་སུ་ཞིག་བསྒོམ་མི་བྱེད། །ཅེས་
གསུངས་སོ། །འདིས་ནི་གོང་གི་ཐ་མལ་རྣམ་རྟོག་གི་མཚན་གཞི་བདེན་འཛིན་ཁོ་
ན་ལ་བྱེད་པས་མདོ་ཕྱོགས་སུ་མ་ཟད་སྔགས་ཕྱོགས་ལས་ཀྱང་བདག་འཛིན་
-119-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
འཁོར་བའི་རྩ་བ་དང་། བདག་མེད་རྟོགས་པའི་ཤེས་རབ་ལམ་གྱི་གཙོ་བོར་
བསྟན་ཏོ། །ཞེས་ཀུན་བཟང་འཆད་པའི་རྒྱ་བོད་མང་པོས་སྨྲས་པ་ཡང་བཀག་སྟེ།
བདག་མེད་རྟོགས་ཀྱང་རང་ཉིད་ལྷར་མ་སྒོམས་ན་ཐ་མལ་སྣང་ཞེན་བཟློག་ཏུ་མི་
རུང་སྟེ། ཉན་རང་དང་ཕར་ཕྱིན་ཐེག་པའི་བྱང་སེམས་བཞིན་ནོ་སྙམ་དུ་དགོངས་
པས་སོ། །འདིས་ནི་ཕར་ཕྱིན་ཐེག་པའི་བྱང་སེམས་ས་བཅུ་པ་རྫོགས་རིམ་མཐོན་
པོ་དོན་གྱི་འོད་གསལ་ནས་ཞུགས་པ་ཡང་ལེགས་པར་བཀག་གོ ། གཞན་ཡང་
ལུང་ཁུངས་མང་སྟེ། ཡི་གེ་མང་པར་འགྱུར་བས་བཞག་གོ །རིགས་པ་ནི། དེ་
ལྟ་མོད་ཀྱི། སངས་རྒྱས་ཀྱི་དངོས་ཀྱི་རྒྱུ་ནི་རྫོགས་རིམ་ཁོ་ན་ཡིན་པས་གཞན་
རྣམས་དོར་བྱར་འདོད་དོ་ཞེ་ན། རྣམ་མཁྱེན་སྐད་ཅིག་དང་པོའི་དངོས་རྒྱུ་ནི་རྒྱུན་
མཐའི་ཡེ་ཤེས་ཁོ་ན་ཡིན་པས། བསྒོམ་ལམ་གཞན་དང་མཐོང་ལམ་ཚོགས་སྦྱོར་
ཐམས་ཅད་འདོར་དགོས་པར་འགྱུར་རོ། །དེ་དག་དེའི་ཐབས་སུ་དགོས་ན་
ནི་འདིར་ཡང་དབང་དང་དམ་ཚིག་དང་བསྐྱེད་རིམ་རྣམས་ལེགས་པར་མཚུངས་ལ།
སྤང་བྱ་རགས་རིམ་ནས་སྤོང་བ་ལ་གཉེན་པོ་ཆུང་རིམ་ནས་བསྐྱེད་དགོས་པའི་
ཕྱིར་རོ། །ཞེས་པ་རྐྱང་པ་ལ་གོ་རྒྱུ་རྙེད་ན་ལམ་དམའ་ཤོས་རྣམས་ལ་གུས་
པར་འགྱུར་ཞིང་། རང་རྒྱུད་ལ་རྟོག་མེད་དུ་སོགས་ཀྱི་སྣང་བ་བན་བུན་ལན་
མང་དུ་ཤར་ཡང་སྤང་བྱ་རགས་པ་རྣམས་སྤངས་མ་སྤངས་མྱོང་བ་ལ་བཀལ་
ན་ ཡང་ ལེགས་ པར་ རིག་པར་འགྱུར་ཞིང་། རྒྱུ་ཚོགས་གཉིས་ཀྱི་རྣམ་
གཞག་དང་འབྲས་བུ་སངས་རྒྱས་ཀྱི་ཡོན་ཏན་མདོ་སྔགས་ནས་རྒྱས་པར་བཤད་
པ་རྣམས་རང་གི་བློ་ཚོད་དང་བསྒྲིགས་པས་གསལ་མོད་ཀྱི། གསལ་སྣང་ཕྲན་
ཚེགས་ལ་ཆོས་སྐུ་མཐོང་བ་དང་། སངས་རྒྱས་ཐོབ་པར་འཛིན་པ་ནི་སྣང་བ་སྐྱིད་
-120-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
པ་ཙམ་དུ་ཟད་དོ། །དེ་བཞིན་དུ། སེམས་ཀྱི་གནས་ཆ་བདེ་གསལ་མི་རྟོག་པ་ཅུང་
ཟད་དང་ཉམས་ཀྱི་འགྱུར་བ་ཁྱད་པར་བ་རེ་ཙམ་ལ་ལྷག་མཐོང་དང་ཏིང་འཛིན་
མཆོག་ཏུ་ངོ་སྤྲད་ནས་སྤྱིར་ལས་འབྲས་ཀྱི་བླང་དོར་དང་། ཁྱད་པར་འདུལ་
བའི་ཀུན་སྤྱོད་ཁྱད་པར་ཅན་ལ་སྡང་བར་བྱེད་པ་རྣམས་ཀྱང་། རང་ཉིད་སོ་སྐྱེ་ཐ་
མལ་པར་མྱོང་བས་གྲུབ་བཞིན་དུ་ལས་དང་པོ་པས་བསླབ་དགོས་པའི་ཉམས་
ལེན་གྱི་གཙོ་བོ་རྣམས་ལས་རྒྱབ་ཀྱིས་ ཕྱོགས་ཏེ་ཆོས་སྤོང་གི་ལས་བསགས་
ནས་འོག་ནས་འོག་ཏུ་འགྲོ་བ་ཁོ་ནར་ཟད་དོ། །དེ་ལྟ་ན་ཡང་དེ་ལྟ་བུའི་མཐོང་
སྣང་དང་ཉམས་སྣང་དང་སེམས་གནས་མཆོག་དམན་རྣམས་ཀྱང་། ཚུལ་ཁྲིམས་
རྣམ་དག་ལ་རྟེན། བྱང་ཆུབ་ སེམས་ ཀྱིས་སླང་། ལྟ་བ་རྣམ་དག་ ལ་ འབྲེལ་ན་
ནི་འཁྲུལ་པ་རགས་པ་མང་པོའི་གཉེན་པོར་ལེགས་པར་འགྱུར་བས། ལམ་གྱི་
མཆོག་དམན་ཤེས་པ་ཙམ་རྒྱུ་མཚན་དུ་བྱས་ནས། ཆོས་དང་གང་ཟག་དེ་དག་ལ་
སྡང་སྨྲས་བྱེད་པ་ནི་ཤིན་ཏུ་མི་རུང་ངོ༌། །དེས་ན་དེ་དག་གི་ཏིང་ངེ་འཛིན་ནི་སྒོམས།
སྒྲུབ་ཚུགས་བཟང་བ་ནི་ཤིན་ཏུ་རྗེས་སུ་ཡིད་རང་མོད་ཀྱི། འདི་ཁོ་ནས་གྲོལ་གྱི་
ཉན་ཐོས་ཀྱི་སྤྱོད་པ་མི་དགོས་སོ་ཞེས་པ་ལ་སེམས་མ་རངས་པས་སྨྲས་པར་
ཟད་དེ། ཕྱི་རུ་ཉན་ཐོས་སྤྱོད་པ་སྐྱོང་། །ནང་དུ་གསང་བ་འདུས་
ལ་དགའ། །ཞེས་སོགས། ལུས་ངག་གི་ཀུན་སྤྱོད་ཉེས་པ་རྣམས་སོ་སོར་ཐར་
པས་འདུལ་ཞིང་། སེམས་ཀྱི་རྣམ་རྟོག་རགས་པ་ཞི་གནས་དང་། ཐ་མལ་པ་སྣང་
ཞེན་ཕྲ་རགས་རྣམས་བསྐྱེད་རིམ་གྱིས་བརྟུལ་ནས། རྩ་རླུང་ཐིག་ལེའི་སྐྱོན་དང་
ཁྱད་པར་ལས་རླུང་གི་ཉེས་པ་རྣམས་སྦྱོང་ཞིང་ཡོན་ཏན་རྣམས་མངོན་དུ་འགྱུར་
བའི་ཐབས་སུ་རྫོགས་རིམ་ཟབ་མོ་སྒོམ་དགོས་སོ་ཞེས་བྱ་བ་ནི། ཀུན་ལ་ཕན་
-121-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
པའི་སེམས་ཀྱིས་གདམས་ངག་ཁྱད་པར་ཅན་དུ་སྨྲས་སོ། །
གཉིས་པ་ནི། རྒྱ་བོད་ཀྱི་རྡོ་རྗེ་འཛིན་པ་མང་པོ། སྤྱོད་བསྡུས་ལས། སྐྱེ་བ་
ཞེས་བྱ་ཀུན་རྫོབ་བདེན་པ་སྟེ། །འཆི་བའི་མིང་ཡང་དོན་དམ་བདེན་པ་ཡིན།།
རིམ་གཉིས་འདི་དག་བླ་མའི་དྲིན་གྱིས་ནི། །རྙེད་པ་དེ་དག་མ་འོངས་སངས་
རྒྱས་ཡིན། །ཞེས་གསུངས་པའི་དོན་དུ་བྱས་ནས། རིམ་གཉིས་མཚན་ཉིད་པ་ནི་
སྐྱེ་འཆི་གཉིས་ཡིན་ཏེ། སྐྱེ་བའི་རིམ་པ་དང་བསྡུད་པའི་རིམ་པ་མཚན་ཉིད་པ་དེ་
གཉིས་ལ་ཡོད་པའི་ཕྱིར་རོ། །དེས་ན་ལམ་རིམ་གཉིས་སུ་གྲགས་པས་ཀྱང་དེ་
གཉིས་རིམ་བཞིན་སྦྱོང་བས་ལམ་ལ་ནི་སྦྱོང་བྱེད་ལ་སྦྱང་བྱའི་མིང་གིས་བཏགས་
པ་ཙམ་མོ་ཞེས་ཟེར། ཁ་ཅིག་ནི་རིམ་གཉིས་རྒྱུད་སྡེ་བཞི་ཀ་ལ་ཡོད་དེ། ལྷ་བསྐྱེད་
པ་ཐམས་ཅད་བསྐྱེད་རིམ་དང་། སྟོང་ཉིད་སྒོམ་པ་ཐམས་ཅད་དང་ཉེར་
བསྡུ་སོགས་ཀྱི་བསྡུད་རིམ་གང་ཡོད་རྫོགས་རིམ་ཡིན་པའི་ཕྱིར་རོ། །ཞེས་དང་།
ཁ་ཅིག་རྫོགས་པ་ནི་བོགས་དབྱུང་དུ་མེད་པ་ལ་བྱ་བ་ཡིན་པས་མཆོག་གི་དངོས་
གྲུབ་ཡིན་ལ། བསྐྱེད་པ་ནི། དེ་ལ་བྲོད་པ་བསྐྱེད་པས་ཐུན་མོང་གི་དངོས་
གྲུབ་ཡིན་ཏེ། འབྲས་བུ་གཉིས་ལ་བསྐྱེད་རྫོགས་ཞེས་བྱ་ཞིང་། དེ་གཉིས་སྒྲུབ་
བྱེད་ཀྱི་རིམ་པ་ཡིན་པས་བསྐྱེད་རིམ་དང་རྫོགས་རིམ་སྟེ་འབྲས་བུའི་ཆ་ནས་
བཏགས་སོ་ཞེས་དང་། ཁ་ཅིག་བསྐྱེད་རྫོགས་བླ་མེད་ཀྱི་ཁྱད་ཆོས་ཡིན་མོད་ཀྱི་
ཞི་སོགས་ཀྱི་ལས་ཚོགས་རྒྱས་པར་སྒྲུབ་ན་དཀྱིལ་འཁོར་རྒྱས་པ་རྣམས་ཀྱི་ལྷ་
སྒོམ་པ་དང་སྔགས་བཟླ་བ་དགོས་ཀྱང་མཆོག་སྒྲུབ་པ་ལ། ལྷ་གཙོ་རྐྱང་ལྷན་སྐྱེས་
གཅིག་གི་སྐུ་ལ་གསལ་སྣང་ཐོན་པ་རྐྱང་པས་ཆོག་ལ། རྣམ་གཞག་རིམ་པ་
ནས་སྦྱང་གཞི་སྦྱོང་བྱེད་ཀྱི་སྦྱོར་ཚུལ་རྒྱས་པར་གསུངས་པ་གསང་འདུས་འཕགས་
-122-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
ལུགས་ཀྱི་དགོས་ཆོས་ཡིན་ནོ་ཞེས་དང་། རྫོགས་རིམ་ཀྱང་རྩ་རླུང་ཐིག་ལེའི་
རྣལ་འབྱོར་མང་པོ་གསུངས་པ་རྣམས་བྲོད་པ་བསྐྱེད་པའི་ཐབས་ཙམ་གྱི་དྲང་དོན་
ཡིན་པས། མཆོག་གི་དངོས་གྲུབ་འདོད་པས་ནི་འོད་གསལ་རྣམ་པར་མི་རྟོག་
པ་སྟོང་པ་ཉིད་ཀྱི་རྣལ་འབྱོར་རྐྱང་པ་བསྒོམས་པས་འགྲུབ་བོ་ཞེས་ཟེར་ལ། དེ་
ཡང་ཁ་ཅིག་ཀླུ་སྒྲུབ་ཞབས་ཀྱིས་དབུ་མ་རིགས་ཚོགས་སུ་བཤད་པའི་སྟོང་ཉིད་ཁོ་
ན་ངེས་དོན་ཡིན་པས་བསྒོམ་བྱའོ་ཞེས་ཟེར་ཞིང་། ཁ་ཅིག་དེ་འདྲ་ཆད་སྟོང་དང་
བེམ་སྟོང་ཀླུ་སྒྲུབ་སྐུ་གཞོན་དུས་བཤད་པའི་སྟོང་ཉིད་ཡིན་པས་སྔགས་ལམ་གྱི་
གོལ་སའི་གཙོ་བོ་ཡིན་གྱི། ཕྱིས་བསྟོད་ཚོགས་དང་ཁྱད་པར་ཆོས་དབྱིངས་བསྟོད་
པར་བཤད་པ་འཁོར་ལོ་ཐ་མའི་བསྟན་དོན་སྟོང་ཉིད་ཡོངས་གཅོད་དུ་གྲུབ་པའི་
སྒྲུབ་པ་རང་དབང་བ་རིགས་པས་དཔྱད་བཟོད་ཞིག་བསྒོམས་པ་ཁོ་ནས་མྱུར་དུ་
གྲོལ་བར་འགྱུར་བས་ཟབ་མོ་རྫོགས་པའི་རིམ་པ་ནི་འདི་ཁོ་ནའོ། །ཞེས་
སྨྲ་སྟེ། དེ་ལྟར་བསྐྱེད་རྫོགས་ཀྱི་རང་བཞིན་ལ་འཁྲུལ་བ་ནི་ཤིན་ཏུ་མང་
ངོ་༑ ༑དེ་དག་ལ་ནི་འབྲས་བུ་ཁྱད་པར་ཅན་རྣམས་རྒྱུ་མེད་པ་དང་རྒྱུ་རིགས་མི་
མཐུན་པ་དང་རྒྱུ་དམན་པ་ལས་མི་འབྱུང་བའི་ཚུལ་མ་ཤེས་པའམ། ཡང་ན་ཐོབ་
བྱའི་མཆོག་གི་དངོས་གྲུབ་དེའི་ཡོན་ཏན་གྱི་ཁྱད་པར་ཁོང་དུ་མ་ཆུད་པའམ། ཡང་
ན་ཐོབ་བྱ་དེ་ཤིན་ཏུ་རིང་མོ་ཞིག་ནས་འགྲུབ་པར་འདོད་པ་རྣམས་གང་རུང་གི་
སྐྱོན་ཡོད་པ་ཁོ་ནར་གསལ་ཏེ། ཐམས་ཅད་ཀྱིས་ཐུན་མོང་དུ་སངས་རྒྱས་པའི་སྐུ་
གསུམ་རྡོ་རྗེ་གསུམ་མམ་སྐུ་བཞི་རྡོ་རྗེ་བཞིའི་རིགས་འདྲ་ཁྱད་པར་ཅན་ཡོངས་སུ་
རྫོགས་པ་ལམ་དུས་སུ་ཡེ་མི་དགོས་པར་ཁས་བླངས་པའི་ཕྱིར་ཏེ། ལུགས་སྔ་མས་
ནི་སེམས་ཅན་གྱི་སྐྱེ་འཆིའི་རིམ་པ་ཤེས་པས་སངས་རྒྱ་བར་སྨྲས་ཤིང་། གཉིས་
-123-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
པས་ནི་སྐུའི་ཡོན་ཏན་རྫོགས་པ་དང་། ཐུགས་ཀྱི་བདེ་སྟོང་ཙམ་ཡང་མི་དགོས་
པ་དང་། གསུམ་པས་ཀྱང་རྫོགས་རིམ་གྱི་སྨིན་བྱེད་བསྐྱེད་རིམ་ལ་མི་ལྟོས་ཤིང་།
མཆོག་གི་དངོས་གྲུབ་དེ་ལ་ཞི་སོགས་ཀྱི་ཕྲིན་ལས་མེད་པ་དང་། བཞི་པས་
ཀྱང་སངས་རྒྱས་དེ་ལ་ཞིང་ཁྱད་པར་ཅན་དང་འཁོར་ལ་སོགས་པའི་སྐུའི་ཡོན་
ཏན་མ་ཚང་བ་དང་། ཐུགས་བདེ་ཆེན་མི་དགོས་པ་དང་། བདེན་གྲུབ་རྟག་དངོས་
བསྒོམ་བྱའི་གཙོ་བོར་འདོད་པ་མུ་སྟེགས་ཀྱི་བདག་བསྒོམ་པ་བཞིན་དུ་ཡུལ་གྱི་
གནས་ལུགས་ལས་རྒྱབ་ཀྱིས་ཕྱོགས་པའི་ལོག་ཤེས་བསྒོམ་པར་སྨྲས་པའི་ཕྱིར་
རོ༑ ༑ལུགས་བཞི་པས་བསྐྱེད་རྫོགས་ཀྱི་སྦྱང་གཞི་སྦྱོང་བྱེད་སྦྱར་བ་འཕགས་
ལུགས་ཀྱི་དགོས་ཆོས་སུ་སྨྲས་པའང་ཤིན་ཏུ་འཁྲུལ་ཏེ། རྣམ་གཞག་རིམ་པའི་
རྒྱབ་རྟེན་དང་ཁུངས་ནི་བདེ་མཆོག་སྡོམ་འབྱུང་ཡིན་པས་དེ་ན་ཤིན་ཏུ་གསལ་བས་
བདེ་མཆོག་ལའང་ལེགས་པར་སྦྱོར་དགོས་ཤིང་། ལུ་ཧི་པའི་མངོན་རྟོགས་
ཀྱི་འགྲེལ་ཆེན་ཀུན་ཏུའང་སྦྱང་གཞི་སྦྱོར་བྱེད་ཤིན་ཏུ་གསལ་བའི་ཕྱིར་དང་།
སློབ་དཔོན་ཨ་བྷ་ཡའི་མན་ངག་སྙེ་མར་བདེ་དགྱེས་རྡོར་སེམས་སོགས་ཀྱི་དཀྱིལ་
འཁོར་ཀུན་ལ་སྦྱར་བའི་ཕྱིར་དང་། ཡེ་ཤེས་ཞབས་ལུགས་ཀྱི་གཞུང་ཀུན་
ཏུ་ཡང་བར་དོ་སྦྱོང་བྱེད་དང་འཆི་བ་སྦྱོང་བྱེད་དང་སྐྱེ་བ་སྦྱོང་བྱེད་ལ་བསྙེན་སྒྲུབ་
ཆུང་འབྲིང་ཆེ་གསུམ་ཤིན་ཏུ་གསལ་བའི་ཕྱིར་དང༌། ཁྱད་པར་ ལུགས་ འདིའི་
རྩ་འགྲེལ་དུ་སྐུ་གསུམ་ལམ་འཁྱེར་གྱི་སྟེང་དུ་རྡོ་རྗེ་བཞིའི་སྒྲུབ་ཐབས་རིམ་པ་
གཉིས་ཀ་ལ་ཤིན་ཏུ་རྒྱས་པའི་ཕྱིར་རོ། །དེས་ན་ཐོག་མར་ཕ་མ་ཕྱོགས་རེ་བ་ནས་
གཙོ་བོར་འབྱུང་བའི་སྐུ་གསུམ་ལམ་དུ་འཁྱེར་ཚུལ་ནི། སངས་རྒྱས་པའི་ཆོས་སྐུ་
ནི་གཙོ་བོ་སྤྲོས་པ་ཉེ་བར་ཞི་བས་རབ་ཏུ་ཕྱེ་ལ། དེ་ནི་རྫོགས་རིམ་འོད་གསལ་
-124-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
ཁྱད་པར་ཅན་གྱིས་སྒྲུབ་དགོས་ཤིང་དེའི་སྨིན་བྱེད་དུ་བསྐྱེད་རིམ་ལའང་བསྡུད་
རིམ་ཅི་རིགས་པ་སྦྱར་བའི་ཤུ་ནྱ་ཏཱ་ལ་སོགས་པའི་སྔགས་དོན་ཁྱད་པར་ཅན་བ
སྒོམ་ཚུལ་གསུངས་པ་དང་། ལོངས་སྐུ་ནི་གཙོ་བོར་འབྱུང་ལུས་དང་བྲལ་བའི་
རླུང་སེམས་ ཙམ་ ལས་གྲུབ་པའི་འཇའ་ལུས་ ཡེ་ ཤེས་ ཀྱི་སྐུ་མཚན་དཔེའི་ཆ་
ཤས་ཐམས་ཅད་རྫོགས་པས་རབ་ཏུ་ཕྱེ་ལ། དེ་ནི་རྫོགས་རིམ་སྒྱུ་ལུས་སྒྲུབ་ཚུལ་
ཁྱད་པར་གྱིས་སྒྲུབ་དགོས་ཤིང། དེའི་སྨིན་བྱེད་དུ་བསྐྱེད་རིམ་ལའང་བར་དོའི་
ལོངས་སྐུ་མཚོན་བྱེད་ཀྱི་ནཱ་དའི་ཡི་གེའམ། མངོན་བྱང་ལྔས་བསྐྱེད་པ་ལ་སོགས་
པ་གསུངས་ཤིང་། །
སྤྲུལ་སྐུ་ནི། འབྱུང་ལུས་མཆོག་དམན་བཟུང་ནས་སེམས་ཅན་སྣ་
ཚོགས་ཀྱི་དོན་མཛད་པས་རབ་ཏུ་ཕྱེ་ལ། དེ་ནི་རྫོགས་རིམ་གྱི་སྒྱུ་ལུས་
མཆོག་དམན་འབྱུང་ལུས་ལས་བྱེ་བ་དེ་ཉིད་འབྱུང་ལུས་ལ་སླར་ཡང་འཇུག་པའི་
སྒོམ་རིམ་ཁྱད་པར་ཅན་གྱིས་སྒྲུབ་དགོས་ཤིང་། དེའི་སྨིན་བྱེད་བསྐྱེད་རིམ་པའི་
ནཱ་ད་དང་ཡི་གེ་སོགས་ཕ་མའི་དཀར་དམར་མཚོན་བྱེད་ཀྱི་ཟླ་བའི་དབུས་སུ་
ཞུགས་པའམ་ཕ་མའི་ཞལ་དུ་ཞུགས་ནས་བདེ་ཆེན་དུ་ཞུ་བ་སོགས་ཀྱི་རྣལ་འབྱོར་
ཁྱད་པར་ཅན་གསུངས་པ་རྣམས་ནི། སངས་རྒྱས་སྐུ་གསུམ་པོ་དེའི་སྒྲུབ་གཞི་
རགས་པ་འཆི་སྲིད་དང་བར་སྲིད་དང་སྐྱེ་སྲིད་གསུམ་པོ་ལ་སྐུ་གསུམ་དང་རྣམ་པ་
ཤིན་ཏུ་མཐུན་པ་རང་ཆས་སུ་ཡོད་པས་སངས་རྒྱས་ཀྱི་ཆོས་གཞི་ལ་ཡོད་ཀྱང་
ལམ་དུ་བསྒྱུར་མ་ཤེས་པས་ལམ་ལ་ཞུགས་ཀྱང་ཡུན་རིང་འགོར་ལ་འདི་ཤེས་
ནས་ལམ་དུ་བསྒྱུར་ན་མྱུར་དུ་འཚང་རྒྱ་བར་གཟིགས་ནས་གསུངས་པའི་ཐབས་
མཁས་ཁྱད་པར་ཅན་དུ་ཤེས་ན་རིམ་པ་གཉིས་ཀ་ལ་ཤིན་ཏུ་གུས་པར་འགྱུར་མོད་
-125-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ཀྱི༑ ཕྱོགས་སྔ་མ་དག་གིས་ནི་དོན་དེ་ཙམ་ཡང་ཁོང་དུ་མ་ཆུད་ན་སྐུ་གསུམ་
གྱི་སྒྲུབ་གཞི་ ཕྲ་བ་ད་ལྟར་གྱི་རྣམ་རྟོག་རེ་རེ་ ལའང་དེ་ཉིད་ཐིམ་པའི་འོད་
གསལ་དང་དེ་ལས་ལངས་པའི་རླུང་སེམས་ཆ་ཕྲ་བ་དང་། དེ་རགས་སྣང་
ཅན་དུ་འགྱུར་བ་རྣམས་སྐུ་གསུམ་གྱི་ལམ་དུ་བསྒྱུར་བ་དང་། ཁྱད་པར་གཉིད་དང་
རྨི་ལམ་དང་སད་པ་གསུམ་པོ་དེར་བསྒྱུར་བ་སོགས་ཀྱི་ཐབས་མཁས་པ་ག་ལ་
ཤེས༑ དེ་ལྟར་ན་གསང་འདུས་བདེ་མཆོག་སོགས་ལ་ནི་བསྐྱེད་རིམ་ལ་སྐུ་གསུམ་
སྒྲུབ་བྱེད་ཀྱི་ལམ་ཤིན་ཏུ་གསལ་བར་གྲུབ་བོ། །
འདིར་སྨྲས་པ། ཐབས་དང་ཤེས་རབ་རིམ་གཉིས་ཕྱོགས་རེ་ཡིས། །གྲོལ་
བར་འདོད་དང་རྒྱུད་སྡེ་འོག་མ་ལའང་། །རིམ་གཉིས་འདོད་དང་བླ་མེད་རིགས་
གསུམ་པོ། །ལམ་སྲོལ་གཅིག་པར་འདོད་པའི་རྒྱ་བོད་ཀུན། །གཞུང་འདིར་
ཞུགས་ན་བློ་གྲོས་དཔལ་འབྱོར་ལ། །དགའ་སྟོན་གསར་པའི་རྩེ་དགའ་ཐོབ་
འགྱུར་བས། །ཤེས་ལྡན་གཟུར་གནས་བརྩོན་པའི་མཆོག་བསྟེན་ལ། །ངོ་མཚར་
ལྟད་མོ་འདི་ལ་རོལ་བར་མཛོད། །
དུས་ཀྱི་འཁོར་ལོའི་བསྐྱེད་རིམ་རྣམ་པར་བཤད་པ་བསྐྱེད་རིམ་སྣང་བའི་
ཉིན་བྱེད་ལས་བསྐྱེད་རིམ་སྤྱིའི་རྣམ་པར་གཞག་པ་སྟེ་ལེའུ་བཞི་པའོ།། །།
ད་ནི་དུས་ཀྱི་འཁོར་ལོའི་བསྐྱེད་རིམ་གྱི་ངོ་བོ་ལ་ལོག་པར་རྟོག་པ་དགག་
པར་བྱ་སྟེ། འདི་ལ་སྐུ་གསུམ་ལམ་འཁྱེར་མེད་པར་དང་། བསྙེན་སྒྲུབ་བཞི་ལྡན་
གྱི་རྡོ་རྗེ་བཞི་མེད་པར་འདོད་པ་དགག་པའོ། །
དང་པོ་ནི། སྔོན་དང་ད་ལྟར་གྱི་དུས་འཁོར་བ་མང་པོ་སྐུ་གསུམ་
-126-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
ལམ་འཁྱེར་ནི་གསང་འདུས་ལས་འབྱུང་བ་ཡིན་གྱི། དུས་འཁོར་ལ་མེད་དེ།
རྒྱུད་འགྲེལ་ ལས་མ་བཤད་པའི་ ཕྱིར་དང་ རིགས་ པས་ མི་ཐོབ་ པའི་ ཕྱིར་ཏེ།
གསང་འདུས་རྣམ་གཞག་རིམ་པ་ནས་སྐྱེ་འཆི་བར་དོ་གསུམ་ སྐུ་ གསུམ་ གྱི་
ལམ་དུ་འཁྱེར་ཚུལ་གསལ་བར་གསུངས་པ་ལྟ་བུའི་ཆ་འདྲ་ཙམ་ཡང་རྒྱུད་འགྲེལ་
ན་མི་བཞུགས་ཤིང༌། སྒྲུབ་ལེའི་བསྐྱེད་རིམ་གསུང་བའི་སྔོན་དུ། ད་ནི་སྟོང་པ་
ཞེས་པ་ལ་སོགས་པ་ཡང་སྲིད་པ་བཟུང་བའི་སླད་དུ་སྟོང་པ་ཉིད་ཀྱི་མཚན་ཉིད་
གསུངས་པ་ཞེས་དང་། ད་ནི་འཇིག་རྟེན་ལས་འདས་ པའི་ཕུང་པོ་བཟུང་
བ་དང་འཁོར་བའི་ཕུང་པོ་ཡོངས་སུ་སྤང་བའི་སླད་དུ་ཏིང་ངེ་འཛིན་གསུངས་པ་
ཞེས་དང་། ད་ནི་སྔོན་གྱི་སྨོན་ལམ་ཡོངས་སུ་རྫོགས་པར་བྱ་བ་དང་། ཆོས་
ཀྱི་འཁོར་ལོ་བསྐོར་བའི་དོན་དུ་མངལ་དུ་འཇུག་པའི་ཚུལ་གྱིས་བསྐྱེད་པའི་རིམ་
པས་བཅོམ་ལྡན་འདས་ཀྱིས་སྒྲུབ་ཐབས་གསུངས་པ་ཞེས་དང་། འདིར་ཕྱི་དང་
ནང་དུ་བསྐྱེད་པའི་མཚན་མ་ནི་ནམ་མཁའི་ཁམས་ཞེས་སོགས་སྤྱིར་སྐྱེ་བ་འབའ་
ཞིག་ལ་བསྒྱུར་ཞིང་། ཁྱད་པར་ཆོས་འབྱུང་ནམ་མཁའི་ཁམས་སུ་འབྱུང་བ་རིམ་
བརྩེགས་བསྐྱེད་པ་ནས་སྐྱེ་བ་ལ་སྦྱར་བའི་ཕྱིར། ཁྱབ་སྟེ་བར་དོ་སྦྱོང་ན་
རྟེན་གཞལ་ཡས་ཁང་དང་དེའི་དབུས་སུ་ཟླ་ཉི་བསྐྱེད་པ་སོགས་བར་དོ་དང་སྦྱོར་
དགོས་པས་སོ། །རིགས་པས་ཀྱང་མི་ཐོབ་སྟེ། དུས་འཁོར་ལུགས་ལ་
བར་དོ་སྦྱོང་དོན་མེད་པའི་ཕྱིར་ཏེ། བར་དོར་འཚང་རྒྱ་བ་མེད་པའི་ཕྱིར་དེས་ན་
ལུགས་འདི་ལ་ནི་སྐྱེ་བ་ཉིད་བསྐྱེད་རིམ་གྱིས་སྦྱོང་ཞིང་རྫོགས་རིམ་གྱི་འཆི་བ་
ཉིད་སྦྱོང་བ་ཡིན་ལ། སྐྱེ་བ་ལ་ལུས་ངག་ཡིད་ཡེ་ཤེས་བཞི་སྦྱང་བྱར་བྱས་ནས་
བསྐྱེད་རིམ་རྒྱལ་མཆོག་ གཉིས་དང་རྣལ་འབྱོར་གཉིས་ཀྱིས་ སྦྱོང་བ་ཤིན་ཏུ་
-127-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
གསལ་ཏེ། སྒྲུབ་ལེའི། དང་པོ་སྟོང་ཉིད་བྱང་ཆུབ་ཅེས་སོགས་ཀྱི་འགྲེལ་
པར་༑ འདིར་དམན་པ་ནི་སྐྱེས་པའི་བྱིས་པའོ། །སོ་སྐྱེས་ནས་འབྲིང་པོའི་བྱིས་
པའོ༑ ༑སོ་ལྷུང་ནས་གཞོན་ནུའོ། །སླར་ཡང་སོ་ལྷུང་ནས་ལོ་བཅུ་དྲུག་གི་རྗེས་
ལ་དར་མ་སྟེ་བུ་དང་བུ་མོ་གཉིས་བསྐྱེད་པར་བྱེད་པ་ཉིད་ཀྱི་ཕྱིར་རོ། །དེ་
བཞིན་དུ་ལྷ་ཐམས་ཅད་ཡན་ལག་རྣམ་པ་བཞིར་རྣལ་འབྱོར་པས་བསྒོམས་པར་
བྱའོ༑ ༑ཞེས་པ་ནི་འཇིག་རྟེན་པའི་བདེན་པའི་ངེས་པའོ། །ཞེས་སྦྱང་བྱ་ཐོག་མ་
བྱིས་པ་སྐྱེས་པ་ལ་བཤད་པའི་ཕྱིར་དང་། མདོར་བསྡུས་པ་དེའི་མགོ་
རང་དུ། འདིར་བསྐྱེད་པའི་རིམ་པ་ཐམས་ཅད་ལ་སྐུ་རྫོགས་པ་ནི་དཀྱིལ་འཁོར་
རྒྱལ་མཆོག་གོ །གསུང་རྫོགས་པ་ནི་ལས་རྒྱལ་མཆོག་སྟེ། ལས་ཀྱི་དབང་པོ་བྱ་བ་
ལ་འཇུག་པའི་ཕྱིར་རོ། །བྱང་ཆུབ་ཀྱི་སེམས་ཀྱི་ཐིག་ལེ་རྫོགས་པ་ནི་ཐེག་ལེའི་
རྣལ་འབྱོར་རོ། ཁུ་བ་འཕོ་བ་ལས་བདེ་བ་ལ་དམིགས་པ་ནི་ཕྲ་མོའི་རྣལ་འབྱོར་
ཏེ་དེ་ཡང་མི་རྣམས་ཀྱི་ལོ་བཅུ་དྲུག་གི་མཚམས་སུ་འགྱུར་རོ། །ཞེས་གསུངས་
པ་འདིས་ཀྱང་མངལ་སྐྱེས་སྐྱེས་མ་ཐག་ནས་ལོ་བཅུ་དྲུག་གི་བར་གྱི་སྒོ་གསུམ་ཡེ་
ཤེས་དང་བཞི་པོ་བསྙེན་སྒྲུབ་བཞིའི་སྦྱང་བྱར་བཤད་པའི་ཕྱིར་རོ། །ཞེ་ན། ཤིན་
ཏུ་མི་འཐད་དེ། ལུང་རིགས་དང་འགལ་བའི་ཕྱིར་ཏེ། ཁྱེད་རང་གིས་དྲངས་པའི་
ལུང་རྣམས་ཀྱང་ཁྱེད་རང་ལ་གནོད་བྱེད་དུ་འཇུག་སྟེ། མངལ་སྐྱེས་སྐྱེ་བ་འཛིན་པ་
ལ་སྔོན་དུ་འཆི་སྲིད་དང་བར་སྲིད་ངེས་པར་དགོས་ལ་སྦྱང་རྒྱུའི་སྐྱེ་བ་ཡང་
རྣལ་འབྱོར་པ་རང་ལ་འབྱུང་འགྱུར་གྱི་སྐྱེ་བ་ལ་དགོས་པ་ཁྱེད་རང་གི་ལུང་དང་
རིགས་པས་འཕགས་ལུགས་ཀྱི་སྐབས་སུ་སྒྲུབ་ཤིང་བསྒྲུབས་པ་ལྟར་འཐད་པའི་
ཕྱིར་རོ། ཁྱད་པར་སྟོང་ཉིད་བྱང་ཆུབ་ཀྱི་འགྲེལ་པས་ནི་ཤིན་ཏུའང་གནོད་དེ། ད་
-128-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
ནི་དམན་པ་དང་མཆོག་གི་དབྱེ་བས་བསྙེན་པ་ལ་སོགས་པ་གསུངས་པ་དང་པོར་
ཞེས་པ་ལ་སོགས་པ་སྟེ། འདིར་བསྐྱེད་པའི་རིམ་པ་ལ་དང་སྟོང་ཉིད་བྱང་ཆུབ་
ཅེས་པ་ནི། སྲོག་ཆགས་རྣམས་ཤི་བའི་མཐར་ཕུང་པོ་ཡོངས་སུ་དོར་ནས་སྐྱེ་བའི་
ཆ་ཤས་ཅན་གྱི་ཕུང་པོ་འཛིན་པ་ལས་བར་གང་ཡིན་པ་སྟོང་པ་ཉིད་ཀྱི་སྐད་ཅིག་
མ་གཅིག་པོ་སྲིད་པ་གསུམ་མཐོང་བ་ནི་སྟོང་པ་ཞེས་བྱ་སྟེ་ངེས་པར་ནི་གདོན་མི་
ཟ་བ་རོ། །སྐད་ཅིག་དེའི་ཕྱི་ནས་ཟླ་བ་ཐིག་ལེ་དག་ནི་ཡང་དག་འཛིན་ཞེས་པ་
ནི༑ འདིར་ཀུན་གཞིའི་རྣམ་པར་ཤེས་པས་མའི་མངལ་དུ་ཁུ་བའི་ཐིག་ལེ་
རྣམས་འཛིན་པ་ཞེས་བྱ་བ་ནི་ཡང་དག་པར་འཛིན་པའོ། །དེའི་འོག་ཏུ་ཁུ་བ་
ལ་སོགས་པ་འཕེལ་བ་དེ་ནས་གཟུགས་དག་བསྐྱེད་པ་ཞེས་པ་ནི། ཟླ་བ་བདུན་
གྱིས་མངལ་རྫོགས་པ་སྟེ་ལུས་རྫོགས་པའོ། །ཞེས་པའི་དོན་ཏོ། །དེ་ནས་
རབ་མཆོག་རོ་ཡི་རིགས་རྣམས་དག་གི་ཞེས་པ་ཕུང་པོ་དྲུག་པོ་དག་གིས་མིག་
ལ་སོགས་པ་རྣམས་ཀྱིས་ཡི་གེ་དགོད་པ་སྟེ་གཟུགས་ལ་སོགས་པ་རྣམས་ཀྱི་ཡུལ་
ལ་རབ་ཏུ་འཇུག་པའོ། །དེ་བཞིན་དུ་ལྷའི་སྒྲུབ་ཐབས་ལ་ཡང་ལས་དང་པོ་པས་
བརྟགས་པའི་བདག་ཉིད་བསྒོམ་པར་བྱའོ། །ཞེས་ཤིན་ཏུ་གསལ་བར་གསུངས་
པའི་སྐྱེ་བ་ནི་སྔོན་དུས་སྲིད་པར་གྲགས་པ་སྐྱེ་བ་ཕྱི་མའི་ཕུང་པོ་རགས་པ་ཡིན་
ལ་དེའི་ཆ་ཤས་ཅན་ནི་བར་དོ་སྟེ། དེ་དང་སྔ་མ་ཕུང་པོ་རགས་པ་དོར་བའི་བར་
གྱི༑ སྟོང་པ་ཉིད་ཀྱི་སྐད་ཅིག་ནི་འཆི་སྲིད་ཡིན་པའི་ཕྱིར་དང་། མའི་མངལ་དུ་ཁུ་
བའི་དབུས་ སུ་ ཐིག་ལེ་འཛིན་མཁན་གྱི་ཀུན་ གཞི་ནི་བར་དོ་ ཡིན་པའི་ ཕྱིར་
རོ༑ ༑བར་དོ་ལ་སྐྱེ་བའི་ཆ་ཤས་ཅན་ཞེས་པ་ནི་མཆོག་མི་འགྱུར་དུ་ཡང་གསུངས་
ལ༑ གཞུང་ལུགས་གཞན་དུ་ཡང་གྲགས་སོ། །གཞན་ཡང་མངོན་བྱང་ལྔ་བསྐྱེད་
-129-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ཀྱི་སྐབས་སུ། ཟླ་བའི་དབུས་སུ་དྲི་ཟའི་རྣམ་ཤེས་ཀྱི་ངོ་བོ་ཧཱུྃ་ཡིག་རི་བོང་
གི་མཚན་མ་ལྟ་བུ་ཞེས་པ་འགྲེལ་ཚིག་གོང་འོག་གཉིས་ཀྱི་དོན་བསྡུས་པ་སྟེ།
ཧཱུྃ་ཡིག་དེ་བར་དོ་སྦྱོང་བྱེད་དུ་གསལ་བའི་ཕྱིར་ཏེ། ཟླ་བའི་དབུས་སུ་ཧཱུཾ་ཡིག་
ཟླ་བའི་མཚན་མ་ལྟ་བུ་ནི་ཁུ་བའི་དབུས་སུ་ཀུན་གཞིའི་རྣམ་པར་ཤེས་པ་དྲི་
ཟའི་སེམས་ཅན་ནོ། །ཞེས་དང་། དྲི་ཟའི་སེམས་ཅན་ཧཱུྃ་ཡིག་དང་ལྡན་པ་
ནི་སོ་སོར་རྟོག་པའི་ཡེ་ཤེས་ཞེས་སོགས་གསུངས་པའི་ཕྱིར་དང་། རྟེན་
གཞལ་ཡས་ཁང་བསྐྱེད་པ་རྫོགས་ནས་རྣམ་དག་བསྒོམ་པ་གསུངས་པའི་མཇུག་ཏུ།
ཞེས་པ་བཅོམ་ལྡན་འདས་མངལ་དུ་འཇུག་པའི་དུས་སུ་མངལ་སྦྱང་བའི་ཆོ་
གའོ༑ ༑ཞེས་གསུངས་ལ། དེ་ནི་རྒྱ་ཆེ་རོལ་པ་ནས་དམ་པ་ཏོག་དཀར་
ནས་འཕོས་པའི་བར་དོའི་སྐབས་སུ་ཡུམ་གྱི་མངལ་སྦྱང་བའི་ཏིང་ངེ་འཛིན་རྒྱས་
པར་གསུངས་པ་དང་ལེགས་པར་སྦྱར་བ་ཡིན་པའི་ཕྱིར་རོ། །རིགས་པ་ནི།
བར་དོ་སྦྱོང་མི་དགོས་པའི་རྒྱུ་མཚན་ནི་འཁྲུལ་ཏེ། དེ་ལྟ་ན། རིན་པོ་ཆེ་ལྟ་བུའི་
གང་ཟག་ཚེ་འདིར་འཚང་རྒྱ་བར་ངེས་པ་དེས། སྐྱེ་འཆི་བར་དོ་གསུམ་ཀ་སྦྱོང་བྱེད་
བསྒོམ་མི་དགོས་པར་འགྱུར་ཏེ། བར་དོར་འཚང་རྒྱ་བ་མི་སྲིད་པ་དང་། སྐྱེ་འཆི་ཐ་
མལ་པ་མྱོང་མི་སྲིད་པའི་ཕྱིར་རོ། །སྦྱོང་དགོས་པའི་རིགས་པ་ནི་དེ་གསུམ་ཐ་
མལ་སྣང་ཞེན་གྱི་གཙོ་བོ་ཡིན་པའི་ཕྱིར་དང་། དེ་གསུམ་སྐུ་གསུམ་གྱི་ཡོན་ཏན་
རྣམས་ཤིན་ཏུ་མཐུན་པའི་ཕྱིར་དང་། བསྐྱེད་རིམ་ནི་རྫོགས་རིམ་གྱི་སྨིན་བྱེད་ཁྱད་
པར་ཅན་དུ་ཁྱེད་རང་བཞེད་པ་ནི་ཆེས་ལེགས་ན། རྫོགས་རིམ་དང་སྦྱོར་བའི་སྟོང་
ཉིད་བྱང་ཆུབ་སོགས་ནི། མུན་པ་ལ་ཅི་ཡང་མི་བསམ་པ་དང་
། དུ་སོགས་ཀྱི་སྟོང་
གཟུགས་འཛིན་པ་སོགས་ལ་ལེགས་པར་སྦྱར་ཞིང་། རྫོགས་རིམ་ལའང་སྐུ་
-130-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
གསུམ་ལམ་འཁྱེར་ཅན་དགོས་ཤིང་ཡོད་པའི་ཕྱིར་རོ། །སྤྱིར་དགོས་ཀྱང་
ལུགས་འདི་ལ་ཡོད་པ་མ་སྒྲུབ་ཏེ། གོང་དུ་བཤད་པ་བཞིན་བསྐྱེད་རིམ་གྱིས་སྐྱེ་
བ་དང་རྫོགས་རིམ་གྱི་འཆི་བ་སྦྱོང་བས་བསྡོམས་པས་སྐུ་གཉིས་ཀྱི་ལམ་འཁྱེར་
ལས་མེད་དོ་ཞེ་ན། ལུགས་འདི་ལ་སྐུར་པ་ཤིན་ཏུ་ཆེ་ཞིང་གསལ་བ་ཞིག་འདེབས་
པ་ཁོ་ནར་ཟད་དེ། སྤྱིར་བླ་མེད་ཀྱི་སྐུ་གསུམ་གཞི་ལམ་འབྲས་བུ་མཐུན་པར་སྦྱར་
བས་སངས་རྒྱས་མྱུར་དུ་འགྲུབ་པར་ཁས་བླངས་ཤིང་དོན་ལ་གནས་བཞིན་དུ་
ལུགས་འདི་ལ་དེ་མ་ཚང་བར་སྨྲས་པའི་ཕྱིར་རོ། །
གཉིས་པ་ནི། ཁ་ཅིག་སྐུ་གསུམ་ལམ་འཁྱེར་ཚང་མོད་ཀྱི། བསྙེན་སྒྲུབ་
བཞི་ཀ་མི་དགོས་ཏེ། སྒྲུབ་པ་དང་སྒྲུབ་ཆེན་གྱི་མཚན་གཞིར་གསུངས་པའི་ཡས་
བབས་ཐིག་ལེ་དང་། མས་བརྟན་ཕྲ་མོའི་རྣལ་འབྱོར་ནི་རྫོགས་རིམ་ཡིན་པའི་
ཕྱིར་རོ། །དེས་ན་སྐུ་རྡོ་རྗེ་བསྙེན་པའི་ཡན་ལག་དཀྱིལ་འཁོར་རྒྱལ་མཆོག་དང་།
གསུང་རྡོ་རྗེ་ཉེར་སྒྲུབ་ཀྱི་ཡན་ལག་ལས་རྒྱལ་མཆོག་ཁོ་ན་བསྐྱེད་རིམ་ཡིན་ནོ།།
ཞེས་པ་ནི། བོད་གངས་ཅན་གྱི་དུས་འཁོར་བ་ཇོ་ཞལ་དུ་གྲགས་པ་གཉིས་ཀས་
རྒྱུད་འགྲེལ་གྱི་ས་བཅད་བརྒྱག་ལུགས་དང་མངོན་རྟོགས་ཀྱི་ནང་དུའང་གསལ་
བར་གསུངས་སོ། །འདི་ནི་ཤིན་ཏུའང་མི་རིགས་ཏེ། སྔ་མ་ནི་དཔལ་ལྡན་འདུས་
པ་འཕགས་ལུགས་ཉིད་ལམ་གྱི་མཆོག་ཏུ་ཞེན་ཆེས་པས་གཞན་ཕལ་ཆེར་ལ་དེའི་
རྒྱབ་འགེབས་ཤིང་། དུས་འཁོར་ལ་དེ་འགེབས་ཐབས་ཅུང་ཟད་མ་བདེ་ནས།
ལུགས་ཟུར་པའི་ལམ་དུ་དེ་གཉིས་འཚང་རྒྱ་ཚུལ་དང་སྒྲུབ་གཞི་མི་འདྲ་བར་ནན་
གྱིས་བསྒྲུབས་པའི་སྒོ་ནས་འདོད་པ་ཙམ་ཡིན་ལ། འདི་དག་ནི་དུས་ཀྱི་འཁོར་ལོ་
ཉིད་ལམ་གྱི་མཆོག་དང་རྒྱུད་སྡེའི་མཆོག་ཏུ་ལེགས་པར་བཞེད་བཞིན་དུ། བསྐྱེད་
-131-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
རྫོགས་སྦྱོར་ཚུལ་ཡ་བྲལ་དང་། བསྐྱེད་རིམ་ལ་བདེ་ཆེན་གྱི་སྒྲུབ་ཐབས་མེད་པར་
སྨྲས་པའི་ཕྱིར་རོ། །དེ་ཡང་འདི་ལྟར་དགག་པར་བྱ་སྟེ། རྫོགས་རིམ་ལ་བསྙེན་
སྒྲུབ་བཞི་མ་ཚང་བར་འགྱུར་ཏེ། དེའི་སྨིན་བྱེད་ཁྱད་པར་ཅན་བསྐྱེད་རིམ་ལ་མ་
ཚང་བའི་ཕྱིར། བསྐྱེད་རིམ་ནི་ཐུན་མོང་དངོས་གྲུབ་ཙམ་སྒྲུབ་བྱེད་ཡིན་པའི་
ཕྱིར་དང་རྟོག་སྒོམ་ཡིན་པས་རྫོགས་རིམ་རྟོག་མེད་ཀྱི་སྨིན་བྱེད་ཏུ་མི་འགྲོའོ། །ཞེ་
ན༑ སྔ་མ་ནི་གོང་དུའང་བཀག་ལ། མ་གྲུབ་ཏེ། བསོད་ནམས་ཀྱི་ཚོགས་ཡིན་ལ་
ཚོགས་གཉིས་ཀ་སངས་རྒྱས་ཀྱི་རྒྱུར་དགོས་པའི་ཕྱིར་རོ། །ཕྱི་མ་མ་ངེས་ཏེ།
ཚོགས་སྦྱོར་གཉིས་ཀ་མཐོང་ལམ་གྱི་སྨིན་བྱེད་མིན་པར་ཐལ་བས་སོ། །སྨིན་
བྱེད་ཡིན་ཀྱང་དམིགས་རྣམ་མཐུན་པ་མི་དགོས་ཞེ་ན། སྦྱོར་ལམ་མཉམ་
གཞག་ཡེ་ཤེས་ལ་བདེན་བཞི་དང་སྟོང་ཉིད་སོགས་ལ་དམིགས་ཚུལ་དང་འཛིན་
སྟངས་མཐོང་ལམ་དང་མི་མཐུན་བསྒོམས་པས་ ཀྱང་ རང་འབྲས་མཐོང་ལམ་
བསྐྱེད་པར་འགྱུར་རོ། །དེས་ན་ཐོབ་བྱ་སངས་རྒྱས་ལ་སྐུ་བཞི་རྡོ་རྗེ་བཞི་ཡོད་
པས་དེ་ཐོབ་བྱེད་ཀྱི་གཙོ་བོའང་དངོས་རྒྱུ་རྫོགས་རིམ་ལ་བསྙེན་སྒྲུབ་རྡོ་རྗེ་བཞི་
ཚང་དགོས་པ་ལྟར་དེའི་སྨིན་བྱེད་བརྒྱུད་རྒྱུ་བསྐྱེད་རིམ་ལའང་ངེས་པར་ཚང་
བ་དགོས་སོ། །གཞན་ཡང་བསྐྱེད་རིམ་གྱི་ལམ་ལ་ལུས་ངག་སྦྱོང་བ་གཉིས་ཙམ་
གྱིས་ཆོག་ན་དེའི་དབང་ལའང་བྱང་ཕྱོགས་སྐུའི་ཞལ་དུ་ལུས་དག་བྱེད་ཆུ་དང་ཅོད་
པན་གཉིས་དང་། ལྷོ་ཕྱོགས་གསུང་གི་ཞལ་དུ་ངག་དག་བྱེད་གཉིས་ཀྱིས་ཆོག་
པར་ཐལ་ལ། དེ་ལྟར་ན་ཤར་ཕྱོགས་ཐུགས་ཀྱི་ཞལ་དུ་ཡིད་དག་བྱེད་གཉིས་དང་
ནུབ་ཕྱོགས་ཡེ་ཤེས་ཀྱི་ཞལ་དུ་ཡེ་ཤེས་དག་བྱེད་ཀྱི་དབང་གཅིག་མི་དགོས་
པར་ཐལ་བ་ལ་ལན་མེད་དོ། །གཞན་ཡང་སྔར་དྲངས་པའི་སྒྲུབ་ལེའི་མདོར་
-132-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
བསྡུས་བཞི་པའི་མགོ་ནས་ལུས་ངག་ཡིད་རྫོགས་པ་དང་། བདེ་བ་ལ་དམིགས་
པ་སྟེ། བཞི་ལས་དང་པོ་པས་བསྒོམ་པར་གསུངས་པས་དངོས་སུ་གནོད་དོ། །དེ་
ལྟར་གཞི་དུས་ཐ་མལ་སྣང་ཞེན་གྱི་གཙོ་བོ་སྐྱེ་ཤི་བར་དོ་གསུམ་པོ་སྐུ་གསུམ་གྱི་
ལམ་དུ་བསྒྱུར་བ་ནི་རྡོ་རྗེ་གསུམ་པའི་རྒྱུད་ཀྱིས་གཙོ་བོར་གསུངས་ལ་། ཡང་ཐ་
མལ་སྣང་ཞེན་གྱི་གཙོ་བོ་སད་རྨི་གཉིད་འཐུག་བཞི་པ་དང་བཞིར་ཕྱེ་ནས་རྡོ་རྗེ་
བཞིའི་ལམ་དུ་བསྒྱུར་ནས་བསྒོམ་པ་ནི་རྡོ་ རྗེ་བཞི་པའི་རྒྱུད་ནས་ གཙོ་བོར་
གསུངས་པས་གཉིས་ཀས་ཀྱང་གཉིས་ཀ་ངེས་པར་དགོས་སོ་ཞེས་བྱ་བ་འདི་ཁོ་བོ་
སྨྲ་བ་ནི་ལེགས་པར་བཤད་པ་ཡིན་པས་རྣམ་དཔྱོད་དང་ལྡན་པས་གཟུ་བོའི་བློས་
དཔྱད་ན་ཁོང་དུ་ཆུད་པར་འགྱུར་རོ། །དེ་ལྟར་ན་རྣལ་འབྱོར་རྒྱུད་མན་ཆད་
ནི༑ ཡར་ལྟས་རྣམ་བྱང་སངས་རྒྱས་པའི་རྣམ་པའམ་འདྲ་འབག་ལྟར་སྒོམ་པ་
ཙམ་ཡིན་པས་རིམ་གཉིས་མེད་ཀྱི། མཚན་བཅས་དང་མཚན་མེད་ཀྱི་རྣལ་འབྱོར་
ཞེས་སོགས་ཀྱི་ཐ་སྙད་འབྱུང་ལ། བླ་མེད་ནི། མར་ལྟས་ཉོན་མོངས་འཁོར་
བའི་ཆོས་ཀྱི་རྣམ་པའམ་འདྲ་འབག་ལྟར་སྒོམ་པས་གཞིའི་སྐུ་གསུམ་སྐུ་བཞི་དང་
རྣམ་པ་ཤིན་ཏུ་མཐུན་པར་ཉམས་སུ་བླངས་པས་དེ་དག་དེའི་སྟེང་དུ་དྲི་མ་རྣམས་
སྦྱངས་ནས་འབྲས་བུའི་སྐུ་རྣམས་མྱུར་དུ་འགྲུབ་པར་འགྱུར་བའི་ཐབས་བླ་ན་མེད་
པ་ཡིན་པས་རིམ་པ་གཉིས་ཀྱི་ཐ་སྙད་ལེགས་པར་སྦྱར་ནས་གསུངས་སོ་ཞེས་
ཤེས་པར་བྱ་ཞིང་། བསྐྱེད་རིམ་ལ་ཡང་ལྷའི་བསྐྱེད་ཆོག་དང་དཀྱིལ་འཁོར་གྱི་
རྣམ་གཞག་དུ་མ་ཞིག་རྒྱུད་རྒྱ་གཞུང་རྣམས་ལས་འབྱུང་མོད་ཀྱི། བསྐྱེད་རིམ་གྱི་
ལམ་གྱི་འགྲོས་མི་འདྲ་བ་ནི་བཞིར་འདུས་ཏེ། གསང་འདུས་ལུགས་གཉིས་དང་
བདེ་མཆོག་ལོ་ཧི་པ་དང་དུས་འཁོར་ལུགས་རྣམས་སུ་འདུས་ཤིང་། དེ་རྣམས་
-133-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
གཅིག་ཏུ་ཡང་སྡུར་མི་རུང་བར་ཁོ་བོས་རྟོགས་པའི་ཕྱིར་རོ། །དེ་ཡང་སྔོན་ཆད་
གཞན་གྱིས་འདི་ལྟ་བུའི་རྟོགས་དཔྱོད་ཞུགས་པ་མ་བྱུང་མོད་ཀྱི། འདི་ལྟར་བཤད་
པར་བྱ་སྟེ། སྔོན་འགྲོ་སྲུང་འཁོར། དངོས་གཞི་ སྐུ་གསུམ་ལམ་འཁྱེར། གནས་
སྐབས་ཞུ་བ་གླུས་བསྐུལ་ཏེ། རྒྱུ་མཚན་སྣང་ཆེ་བ་འདི་རྣམས་ལ་ལྟོས་ནས། བཞི་
པོ་འདིར་ངེས་ཏེ། དང་པོར་བསྲུང་འཁོར་བསྐྱེད་རིམ་དངོས་གཞིའི་ནང་དུ་བསྡུད་
པ་དང་། སྔོན་འགྲོར་བྱེད་པ་གཉིས་སུ་དབྱེ་བའི་དང་པོ་ནི་ཡེ་ཤེས་ཞབས་ལུགས་
ཏེ༑ ཡེ་ཤེས་ཀྱི་ཚོགས་ཉིད་འཆི་བ་ཆོས་སྐུའི་ལམ་དུ་བྱས་ནས་དེའི་དེ་མ་ཐག་
བར་དོ་མཚོན་བྱེད་ནམ་མཁར་བཞག་ནས་དེ་རྗེས་བསྲུང་འཁོར་རྒྱས་པ་བསྒོམ་
ཚུལ༑ སྒྲུབ་ཐབས་ཀུན་ཏུ་བཟང་མོ་དང་། ཀུན་བཟང་གི་འགྲེལ་པ་དཔལ་།
འབྲས་དང་ཐ་ག་ནས་ལེགས་པར་བཤད་པའི་ཕྱིར་རོ། །དེས་ན་དགེ་སློང་ཀུན་
བཟང་གི་འགྲེལ་པ་ལས། བསྲུང་འཁོར་ཐུན་མོང་མིན་པ་བསྒོམ་པ་ལུགས་འདི་
ལ་མི་འདོད་དོ། །ཞེས་བཤད་པ་ལྟར་བོད་ཀྱི་ཆེན་པོར་གྲགས་པ་དག་ཀྱང་སྨྲ་
བ་འདི་ལུགས་འདིའི་གཞུང་ཁུངས་མི་ཐུབ་ཤོས་གཅིག་ལས་གཞན་མ་མཐོང་བར་
ཟད་དོ། །བསྲུང་འཁོར་སྔོན་འགྲོར་བྱེད་པ་ལ་ཡང་ཚོགས་སོག་གི་མཇུག་
ཏུ་དང་སྔོན་ལ་བྱེད་པ་གཉིས་སུ་ངེས་པའི་དང་པོ་ནི་འཕགས་ལུགས་ཡིན་ལ། ཕྱི་
མ་ནི་གཞན་གཉིས་ཏེ། དེ་ལའང་བསྲུང་འཁོར་རང་ལ་ཉེར་བསྡུ་དགོས་སུ་
བྱེད་པ་དུས་འཁོར་དང་ཡེ་ཤེས་ཀྱི་ཚོགས་ཀྱི་དུས་སུ་སྣང་བ་བསྡུད་པ་ལུ་ཧི་
པའོ༑ ༑འཕགས་ལུགས་ཀྱི་བསྲུང་འཁོར་ལ་སྒྲུབ་ཐབས་མདོར་བྱས་སུ་ཁྲོ་
བཅུ་དང་ཕུར་གདབ་རྒྱས་པར་གསུངས་ནས་འཁོར་ལོ་རྩིབས་བཅུ་པ་གསལ་པོར་
མ་གསུངས་ཤིང་། རྗེས་འབྲང་རྒྱ་གར་བ་ཕལ་ཆེར་གྱི་མ་བྱས་པ་ལྟར། བུ་སྟོན་
-134-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
རིན་པོ་ཆེ་ཡན་ཆད་ཀྱིས་མ་མཛད་པ་ལ། ཕྱིས་མཛད་པ་ནི་མི་འཐད་པར་བྱེད་
པ་ད་ལྟའང་མང་དུ་ཡོད་མོད་ཀྱི། མདོར་བྱས་ཀྱི། ཕྱོགས་བཅུའི་དཀྱིལ་འཁོར་རྩེ་
མོར་ནི། །ཞེས་རྩེ་མོར་ཁྲོ་བཅུ་འགོད་པར་གསུངས་པའི་ཚིག་ཟུར་གྱིས་ཐོན་ཞིང་།
རྡོ་རྗེ་སྙིང་འགྲེལ་དུ་བསྲུང་འཁོར་ལ་གསང་འདུས་རྩ་རྒྱུད་ཉི་ཁྲི་ལྔ་སྟོང་པ་དྲངས་
ནས་བཤད་པ་དང་འདིའི་ཁྲོ་བཅུའི་སྐུ་མདོག་ཕྱག་མཚན་ཕུར་གདབ་སོགས་
གཅིག་ཏུ་ཡོད་ཅིང་། དེར་འཁོར་ལོ་རྩིབས་བཅུ་ཡང་གསལ་བར་གསུངས་
པ་འདིས་ལེགས་པར་གྲུབ་ཅིང་། གང་དག་ཕུར་གདབ་དང་འཁོར་ལོ་གཉིས་
གཅིག་ཡོད་སར་གཅིག་མི་ཡོང་ཟེར་བ་ཡང་ཁེགས་སོ། །དེས་ན། འཁོར་
ལོ་འཐད་པའི་སྒྲུབ་བྱེད་དུ། རྒྱུད་ཕྱི་མའི། ཀུན་ནས་སེར་པའི་འཁོར་ལོ་
ནི༑ ༑རྩིབས་བཅུ་དེ་ དབུས་རྣམ་པར་སྒོམ། །ཞེས་པ་འདྲེན་ཞིང་། གཞན་དག་
གིས་དེ་ལས་ཚོགས་ཀྱི་གནས་སྐབས་ཡིན་པས་མངོན་རྟོགས་ལ་མི་ཕན་ནོ།།
ཞེས་དེང་སང་ཁ་འདོན་དུ་བྱེད་པའི་རྩོད་ལན་གཉིས་ཀ་ཤིན་ཏུ་མི་རིགས་ཏེ། དེ་
ནི་ཡེ་ཤེས་ཞབས་ལུགས་པས་བསྲུང་འཁོར་ཐུན་མོང་གི་ནང་དུ་འཁོར་ལོ་རྩིབས་
བཅུ་པ་དང་དེའི་ནང་དུ་ཆོས་འབྱུང་གྲུ་གསུམ་དང་དེའི་སྣང་བ་མ་བསྡུས་པར་
གཞལ་ཡས་ཁང་བསྒོམ་པའི་ཁུངས་ཡིན་པས་སྔ་མ་ལ་མ་ངེས་པ་དང་ཕྱི་མ་ལ་མ་
གྲུབ་པའི་ལན་ཐེབས་པའི་ཕྱིར་རོ། །དེ་ཡང་འདི་ལྟར། ལོངས་སྤྱོད་བཞི་དང་ཡང་
དག་ལྡན། །རིག་པའི་སྐྱེས་བུ་རྡོ་རྗེ་ཅན། །སྐུ་གསུང་ཐུགས་ཀྱི་དབྱེ་བ་ཡིས། །གྲུ་
གསུམ་དུ་ནི་རྣམ་པར་བརྟག །ཀུན་ནས་སེར་བའི་འཁོར་ལོ་ནི། །རྩིབས་
བཅུ་དེ་དབུས་རྣམ་པར་བསྒོམ། །རྩིབས་བཅུ་ལ་ནི་ཁྲོ་བོ་བཅུ། །ཡེ་ཤེས་བདག་
ཉིད་བཅུ་ལས་བྱུང་། །འགོག་པའི་རྡོ་རྗེ་བསྒོམ་བྱ་ཞིང་། །མཆོག་ཏུ་མཛེས་པ་སྒྲུབ་
-135-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
པར་བྱ། །རྡོ་རྗེ་འབར་བའི་སྤྲིན་འཕྲོ་བས། །མི་གཡོ་བ་དང་མཚུངས་
པར་འཁོར། །དེ་ལྟར་ཆོས་འབྱུང་ཡེ་ཤེས་ནི། །རང་བཞིན་དྲི་མ་མེད་ཞི་
བ༑ ༑ཞེས་སོགས་ཆོས་འབྱུང་འཆད་པའི་སྐབས་ལས་འཕྲོས་ཤིང་དེ་དང་སྦྱར་
ནས་གསུངས་པས། རྒྱུད་མཐའ་དག་ལ་དྲིས་ལན་སོགས་དང་སྦྲེལ་ནས་བལྟ་ལོང་
མ་བྱུང་ནའང་། གོང་འོག་གི་ཚིག་དེ་ཙམ་དང་སྦྲེལ་ནས་གཟིགས་ལོང་ཡོད་ཙམ་
མ་བྱས་པར་ཐག་གཅོད་སྔན་ན་རྗེས་འཇུག་མང་གྲགས་པས་སྐྱོན་འབྱུང་བར་
ངེས་སོ། །དེར་མ་ཟད་མི་གཡོ་བ་དང་མཚུངས་པར་འཁོར། །ཅེས་པའང་། རྡོ་རྗེ་
གུར་གྱི་རྒྱུད་དུ། གཡོ་བ་མེད་པ་ལྟ་བུར་འཁོར་ཞེས་གསུངས་པ་དང་འགྱུར་
ཁྱད་ཡིན་པས། ཁྲོ་བོ་མི་གཡོ་བ་དང་དུས་མཚུངས་པར་འཁོར་ལོ་འཁོར་ཞེས་
པའང་རང་བཟོ་ཁོ་ནའོ། །
གཉིས་པ་དངོས་གཞི་ལ་གསུམ་གྱི་འཆི་བ་ཆོས་སྐུར་འཁྱེར་ཚུལ་གྱི་སྒོ་
ནས་ཀྱང་བཞིར་ངེས་ཏེ། བསྡུད་རིམ་ཁྱད་པར་མེད་པ་དང་ཡོད་པ་གཉིས་
ཀྱི༑ དང་པོ་ནི་ཞབས་ལུགས་སོ། །འདིར་རྒྱུ་མཚན་དེས་མི་ཟབ་པ་ལྟར་
སྣང་ཡང་འགྲོ་བ་མཐའ་དག་གི་འཆི་སྲིད་སྦྱོང་ནུས་པས་ཁྱབ་ཆེའོ། །
གཉིས་པ་ལ། སྣོད་བཅུད་སྤྱི་དང་དགོས་ཀྱི་ཕུང་པོ་ལ་བསྡུད་རིམ་སྦྱར་བ་
གཉིས་ཀྱི་དང་པོ་ནི། ལུ་ཧི་པ་སྟེ། ས་གསུམ་འཁོར་ལོ་གསུམ་གྱི་ལྷར་བྱས་
པ་འབྲུ་གསུམ་དང་དེ་གསུམ་རིམ་གྱི་བསྡུད་པས་སོ། །
གཉིས་པ་ལ། ཕུང་པོའི་ཕྱི་རགས་པ་ལ་དང་། ནང་ཕྲ་བ་ལ་སྦྱར་བའི་
བསྡུད་རིམ་སྟེ་འཕགས་ལུགས་དང་དུས་འཁོར་རིམ་བཞིན་ནོ། །དུས་འཁོར་
གྱི་བསྡུད་རིམ་འདི་ལ་བུ་སྟོན་རིན་པོ་ཆེས། དུས་འཁོར་བའི་ལུགས་ཀྱི་བསྡུད་
-136-
དུ།
་
།།



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
རིམ༑ ས་ཆུ་མེ་རླུང་ནམ་མཁའི་རིམ་པ་ཡིན་པ་ལ་འདི་དེ་དང་མི་མཐུན་པ་ཅི་ཞེ་ན།
ཕྱིའི་སྣོད་མེ་ཆུ་རླུང་གསུམ་གྱིས་འཇིག ནང་གི་གནད་བད་མཁྲིས་རླུང་གསུམ་
གྱིས་གཅོད་པས་སྣོད་ཆུས་འཇིག་པའམ། ཆུ་རླུང་གཉིས་ཀས་འཇིག་པ་དང་
བསྟུན་པའོ། །ཞེས་གསུངས་མོད་ཀྱི། མི་འགྲིག་ཅིང་འགྲིག་ཀྱང་ནང་གི་འཆི་བ་
ཆོས་སྐུ་ལ་ཕན་པ་ཅུང་ཟད་ཀྱང་མེད་ལ། སྟོན་གཞུག་ཆུས་ས་འཁྱགས་པས་དེའི་
མེ་ཉམས་ནས་མཁྲེགས་པ་ཞིག མེ་དང་བྲལ་བའི་ས་ཐག་ཁྱེར་ཤོད་མེད་དུ་འགྲོ་
བ་བཞིན་ཞེས་སོགས་ཀྱི་ར་རི་ཟེར་བ་རྣམས་ཀྱང་དུས་ཀྱི་འཁོར་ལོའི་ལམ་ཟབ་
ཁོང་དུ་མ་ཆུད་པར་ཟད་དོ། །དེས་ན། བོད་གངས་ཅན་དུ་ཕྱིན་ཆད་དོན་དུ་གཉེར་
བ་ཡོད་ན་ཁོ་བོས་ལེགས་བཤད་ཀྱི་གཏེར་ཁ་དབྱེ་བར་བྱ་སྟེ། འདིར་ལྟར། ནང་
གི་ཆུ་མེ་རླུང་ས་ནི་རིམ་པ་བཞིན་ཁམས་དཀར་དམར་དང་རླུང་སྲོག་ཐུར་ཡིན་
ལ༑ འདི་དག་ཁམས་དྲུག་ལྡན་འཆི་བའི་ཚེ། རྒྱུད་གཞན་དང་འདི་རང་ནས་ཀྱང་
བཤད་པའི་ས་ཆུ་ལ་ཐིམ་པ་སོགས་ཀྱི་བསྡུད་རིམ་དང་། རགས་པ་ཕྱི་ནས་ཀྱང་
རྟོགས་སུ་རུང་བ་རྣམས་རྫོགས་པའི་མཇུག་ཏུ། རླུང་རགས་པ་ཐམས་ཅད་དབུ་
མར་ཐིམ་པ་ན། སྤྱི་བོའི་ཆུ་འབབ་ཚུལ་ཧ་ཅང་དྲག་ཅིང་ལྷག་མེད་དུ་འབབ་པས་
ལྟེ་བའི་མེ་སད། ས་ཐུར་སེལ་གྱེན་དུ་ཞུགས་ཏེ་ཆུ་ལྟེ་བར་འཁྱིལ་བ་ལ་ཐིམ་པ་
སྙིང་ཁར་བསྡུ་སྟེ་རླུང་གིས་བསྐམས་ཤིང་རླུང་ཉིད་ནམ་མཁའི་ཁམས་ལ་ཐིམ་པ་
ན་འཆི་བའི་འོད་གསལ་མཐར་ཐུག་འཆར་ཞིང་། དེ་ལམ་གྱིས་ལེགས་པར་
བསྒྱུར་ནུས་པ་ན་དཀར་ཆ་གྱེན་དུ་དང་དམར་ཆ་ཐུར་དུ་འགྲོ་བ་ལ་སོགས་པའི་
བྱེད་པ་ཁྱད་པར་ཅན་རྣམས་འབྱུང་བ་དང་སྒོ་བསྟུན་པས་བསྐྱེད་རིམ་དང་སྦྱར་
བའི་བསྡུད་རིམ་ཙམ་གྱིས་ཀྱང་ལམ་གོང་མའི་གོང་མ་ཁྱད་པར་ཅན་སྟོན་པའི་རྡོ་
-137-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
རྗེའི་ཚིག་ཏུ་གྲུབ་པ་ཡིན་ནོ། །རྒྱས་པར་ངག་ལས་ཤེས་དགོས་སོ། །བར་དོ་
ལོངས་སྐུ་ལ་ཡང་། མངོན་བྱང་ལྔ་ཀ་ཚང་བ་བར་དོ་དང་སྦྱར་དགོས་པ་ནི་ཡེ་ཤེས་
ཞབས་ལུགས་ཡིན་ཏེ། རྒྱུ་རྡོ་རྗེ་འཛིན་པ་ལ་མངོན་བྱང་ལྔ་བསྐྱེད་བྱེད་
ཅིང་༑ དེ་རྗེས་སྙིང་རྗེའི་དབང་བསྐུར་སྦྱིན་པ་སོགས་ཀྱང་ལོངས་སྐུའི་
ལམ་འཁྱེར་བར་དོ་དང་སྦྱར་བ་ཤ་སྟག་ཡིན་པའི་ཕྱིར་རོ། །མ་ཚང་བ་ལ་ནི།
བཞི་དང་གསུམ་དང་གཉིས་བར་དོ་དང་སྦྱར་དགོས་པ་སྟེ་གསུམ་དུ་ཡོད་པའི་དང་
པོ་ནི་འཕགས་ལུགས་ཏེ། དེ་བཞིན་ཉིད་ལས་བྱང་ཆུབ་ལ་འཆི་བའི་ཆོས་སྐུ་ཡིན་
པས་དེ་ལྷག་ཟླ་བ་ས་བོན་ཕྱག་མཚན་སྐུ་རྫོགས་པ་ལས་བྱང་ཆུབ་པ་རྣམས་
བར་དོ་དང་ལོངས་སྐུ་དང་སྦྱར་བས་སོ། །འདི་ལ་སྔར་གྱི་རྒྱ་བོད་ཐམས་ཅད་ཟླ་
བ་ལས་བྱང་ཆུབ་པ་ཁོ་ན་སྦྱོར་བ་ནི། ཕྱིས་ཀྱི་བསྟན་འཛིན་ཆེན་པོ་རྗེ་བཙུན་ཙོང་
ཁ་པས་ལེགས་པར་བཀག་ནས་ལྷག་མ་བཞི་ཀ་སྦྱར་བ་ནི་ཆེས་ལེགས་པའི་
ལེགས་བཤད་ཆེན་པོ་ཡིན་ཏེ། མངོན་བྱང་ལྔ་བསྐྱེད་ཀྱི་དང་པོའི་མགོན་པོ་ལོངས་
སྐུ་དང་འཕགས་ལུགས་པ་ལ་མཁས་རྨོངས་ཀུན་གྱིས་སྦྱར་ཞིང་ལོངས་སྐུ་དང་
བར་དོ་སྦྱོར་དགོས་པ་རིགས་པས་འགྲུབ་པའི་ཕྱིར་དང་། རྡོར་སེམས་སུ་བསྒྱུར་
བའི་ཚེ་སྤྲུལ་སྐུ་ཞལ་གསུམ་པ་ལྟ་བུར་དཀྱིལ་འཁོར་པེ་ཐམས་ཅད་ཀྱིས་མཐོང་
བར་གྱུར་རོ་ཞེས་པའི་རྒྱུད་དང་། དེ་དྲི་ཟ་ཉེ་བ་འཁོར་ཡིད་ལུས་ལྷ་མིག་དག་པས་
མཐོང་དགོས་པ་དེ་ནུར་ནུར་པོའི་ནང་དུ་ཞུགས་པ་ན་ཤའི་མིག་གིས་མཐོང་བར་
ཀླུ་བྱང་གིས་གསལ་བར་གསུངས་པ་སོགས་ཀྱི་ཕྱིར་རོ། །མངོན་བྱང་
གསུམ་དང་སྦྱོར་བ་ནི་དུས་འཁོར་ཏེ། ཟླ་བ་མེ་ལོང་ཡེ་ཤེས། ཉི་མ་མཉམ་ཉིད་ཡེ་
ཤེས༑ ཟླ་ བའི་ དབུས་ སུ་ ཧཱུྃ་ ཡིག་ སོར་རྟོག་སྟེ། དེ་ གསུམ་ བར་ དོའི་
-138-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད། །
སྐབས༑ དེ་གསུམ་གཅིག་ཏུ་འདྲེས་པ་ན་སྐྱེ་སྲིད་ཀྱི་ཐོག་མ་དང་སྦྱར་བའི་ཕྱིར་
རོ༑ ༑གཉིས་དང་སྦྱར་བ་ནི་ལུ་ཧི་པ་སྟེ་ཟླ་བ་དཀར་དམར་ནི་ཡེ་ཤེས་དང་པོ་
གཉིས་ཡིན་ལ། དེར་ནམ་མཁའི་ནཱ་ད་ཞུགས་པ་སོར་རྟོག་ཡེ་ཤེས་ཉིད་སྐྱེ་སྲིང་དུ་
བཤད་པས་སོ། །དེ་དག་ནི་བར་དོའི་གནས་སྐབས་ཀྱི་སྒོ་ནས་སོ། །རྣམ་པའི་སྒོ་
ནས་ནི་འདི་ལ་ནཱ་ད་དང་འཕགས་ལུགས་ལ་ལྷ་སྐུ་དང་དུས་འཁོར་ལ་ཧཱུྃ་ཡིག་
ཞབས་ལུགས་ལ་རྒྱས་པ་ཧོ་དམར་པོ་གཉིས་དང་བཅས་པའི་འབྲུ་གསུམ། འབྲིང་
འབྲུ་གསུམ་ཉིད། བསྡུས་པ་ཧཱུཾ་ཡིག ཤིན་ཏུ་བསྡུས་པ་ནཱ་དའང་བཤད་དོ། །སྐྱེ་བ་
སྤྲུལ་སྐུ་ལ་ལུས་དཀྱིལ་ཡོད་མེད་གཉིས། ཡོད་པ་ལ་སྒོང་སྐྱེས་དང་སྦྱར་བ་
ལུས་དཀྱིལ་ཕྱི་དཀྱིལ་གཉིས་ཀའི་རྟེན་དང་བརྟེན་པ་ཐམས་ཅད་མངོན་བྱང་ལྔ་
ལས་ཅིག་ཅར་དུ་བསྐྱེད་པ་དང་། ས་བོན་ལས་རིམ་གྱི་བསྐྱེད་པ་མངལ་
སྐྱེས་དང་སྦྱར་བ་གཉིས་ཏེ། ལུ་ཧི་པ་དང་འཕགས་ལུགས་སོ། །ལུས་དཀྱིལ་
མེད་པ་ལ་སྦྱང་གཞི་མངལ་གྱི་གནས་སྐབས་ཙམ་དང་སྦྱར་ནས་བསྙེན་སྒྲུབ་
བཞིས་སྦྱོང་བ་ནི་ཞབས་ལུགས། མངལ་དང་། བཙས་མ་ཐག་པ་དང་། དེ་ནས་ལོ་
བཅོ་ལྔའི་བར་དང་། བཅུ་དྲུག་པའི་བདེ་བ་དང་སྦྱར་ནས་རྡོ་རྗེ་བཞིས་སྦྱོང་བ་དུས་
ཀྱི་འཁོར་ལོའོ། །ཀླུས་བསྐུལ་གྱི་སྒོང་ནས་ཀྱང་བསྐྱེད་རིམ་ལམ་འགྲོས་བཞི་སྟེ།
སྒོང་སྐྱེས་གླུ་ནི་མེད་པ་སྟེ། །སྒྲ་དང་སྒྲ་མིན་སྤངས་པའོ། །ཞེས་པ་ལུ་ཧི་པ། གླུས་
བསྐུལ་ཡོད་པ་ལ། སྦྱང་གཞི་ལ་མེད་སྦྱང་འབྲས་ལ་ཡོད་པ་འཕགས་ལུགས།
ཟློག་པ་མངལ་བཟུང་མ་ཐག་གི་འབྱུང་བཞིའི་ནུས་པ་ཉམས་པ་དང་འཁྲུགས་པ་
སྤངས་ནས་ཁྱད་པར་ཅན་དུ་བསྐུལ་བ་ཞབས་ལུགས། མངལ་སྒོར་བཙས་
མ་ཐག་གི་རླུང་ཉམས་འཁྲུགས་སྤངས་ནས་ཁྱད་པར་ཅན་དུ་བསྐུལ་བ་དུས་འཁོར་
-139-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
རོ༑ ༑གླུས་བསྐུལ་ཐམས་ཅད་ནི། ས་ཆུ་མེ་རླུང་ནམ་མཁའ་སྟེ། བསྡུད་རིམ་ཁོ་
ནར་འབྱུང་བས། མཐར་རྫོགས་རིམ་གྱི་ཆོས་སྐུའི་སྨིན་བྱེད་ཁྱད་པར་ཅན་དང་།
བསྐུལ་ནས་བཞེངས་པ་ནི་ལོངས་སྤྲུལ་གྱི་སྨིན་བྱེད་ཁྱད་པར་ཅན་དུ་འགྱུར་བ་
ཤ་སྟག་གོ །འོན་ཀྱང་ཞབས་ལུགས་ཀྱི་གཞུང་ཁུངས་ཐུབ་མང་པོར། མཱ་
མ་ཀིས་ཐོག་མར་བསྐུལ་བ་བཤད་པ་ནི། སྙིང་རྗེ་སྔོན་དུ་འགྲོ་དགོས་པར་བསྟན་
པའི་ཆེད་དང་། གླུས་བསྐུལ་གྱི་རྒྱུད་ཚིག་དང་པོ་ཐུགས་རྡོ་རྗེ་དང་གཉིས་པ་སྐུ་རྡོ་
རྗེ་ལ་བསྐུལ་བར་གསུངས་པ་དང་མཐུན་ནོ། །འདི་ལ་རྡོ་རྗེ་གདན་བཞིའི་སྐོར་
ནས་དང་པོ་སྦྱོར་བ་རྟེན་གཞལ་ཡས་ཁང་དང་འཁོར་མེད་པའི་གཙོ་རྐྱང་རེ་ལ་
བྱས་པའི་སྭ་བྷཱ་བ་སོགས་ཀྱི་སྔགས་དོན་བསྒོམས་ནས་འོད་གསལ་དུ་ཞུགས་པ་
ལ་གླུས་བསྐུལ་རྒྱས་པ་རེ་བཤད་པ་ནི་གླུས་བསྐུལ་ཙམ་གྱི་ངོས་ནས་འགྲོས་ཟུར་
པར་བྱུང་ཡང་ལམ་གཞན་ཕལ་ཆེར་ཞབས་ལུགས་དང་མཐུན་ཞིང་ཨ་བྷ་ཡས་
མན་ངག་སྙེ་མར་ཡང་དེ་ཕྱོགས་དང་སྦྱར་ཏེ་བཤད་པས། དེའི་ཕྱོགས་སུ་བསྡུས་
ཏེ༑ སྤྱིར་འོད་གསལ་ཙམ་ལས་ཀྱང་གདངས་དང་སྒྲའམ་ངག་གི་རང་བཞིན།།
རླུང་ཕྲ་མོ་ལས་ལྡང་དགོས་པར་བསྟན་དགོས་པའི་ཆེད་དུ་མཛད་པ་སྟེ། མངལ་
བཟུང་མ་ཐག་པའི་གླུས་བསྐུལ་ཡང་དགོས་སོ། །འོ་ན་ཀྱི་རྡོ་རྗེ་དང་། བདེ་མཆོག་
ནག་པོ་པ་དང་གཤིན་རྗེ་གཤེད་སྐོར་སོགས་ལམ་འགྲོས་བཞི་པོ་གང་དུ་བསྡུ་ཞེ་
ན༑ དེ་དག་གི་རྣམ་གཞག་རགས་པ་དེ་དག་ཤེས་ནས་རང་རང་དང་བསྒྲིགས་ཏེ་
ལྟས་པ་ཉིད་ཀྱིས་ཤེས་མོད་ཀྱི། ཀྱེ་རྡོར་ནི། ཞབས་ལུགས་ལ་ངེས་པར་བརྟེན་ཏེ།
སྐུ་གསུམ་ལམ་འཁྱེར་དང་གླུས་བསྐུལ་ཇི་བཞིན་ཡིན་པའི་ཕྱིར། དེས་ན་གང་དག་
བསྲུང་འཁོར་སྔོན་དུ་བཏང་ནས་དེའི་གཙོ་བོའི་ལྟོ་བར་དཀྱིལ་འཁོར་སྒོམ་པ་
-140-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
བཀག་སྟེ། གཙོ་བོའི་སྣང་བ་བསྡུད་པ་འཆི་བ་ཆོས་སྐུར་འདོད་པ་ནི་རང་བཟོ་ཁོ་
ན་ཡིན་ཏེ། སྣང་བ་མཐའ་དག་བསྡུད་པའམ། བསྡུད་རིམ་ཁྱད་པར་ཅན་གང་ཡང་
མེད་པའི་ཕྱིར་དང་བསྲུང་འཁོར་ལ་གཙོ་བོ་མེད་པའི་ཁྲོ་བོ་བཅུ་རྐྱང་པ་ཡང་རྒྱ་
གར་མཁས་པའི་གཞུང་ལས་མ་བྱུང་བའི་ཕྱིར་རོ། །གང་དག་བར་དོ་ཆ་གཅིག་
གཞལ་ཡས་ཁང་རྐྱེན་གྱི་ཡན་ལག་ཏུ་གཏོང་བ་ལ། བར་དོ་ཁང་པའི་རྒྱུར་གཏོང་
བ་གཞི་དང་མི་མཐུན་ནོ་ཞེས་འགོག་པ་ནི་དེ་སྐོར་གྱི་རྒྱུད་དང་རྒྱ་གཞུང་རྫོགས་
པར་མ་བལྟས་ཤིང་གཞལ་ཡས་ཁང་གཙོ་བོའི་ཡེ་ཤེས་ཀྱི་ཆ་ཤས་ཡིན་ནོ་ཞེས་
བརྒྱ་ཚར་སྨྲས་ཀྱང་གཞི་དང་འདྲ་བར་བེམ་ཆོས་སུ་ཁས་བླངས་པས། རྡོ་རྗེ་ཐེག་
པའི་རྣམ་གཞག་ལ་མ་འདྲིས་པར་ཟད་དོ། །བླ་མ་དམ་པའི་མངོན་རྟོགས་སུ་དེ་
ལྔ་དང་རྐྱེན་གྱི་ཡན་ལག་ཅེས་ཟེར་རྒྱུ། དེ་ལྔ་རྐྱེན་གྱི་ཡན་ལག་ཅེས་པའང་ཡི་གེ་
ཆད་པར་སྣང་ཞིང་། ཆོས་འབྱུང་ནང་གི་སྣ་ཚོགས་པད་རྡོར་དང་རྒྱུ་རྡོ་རྗེ་འཛིན་
པ་ཡབ་ཡུམ་ཞུ་བའི་རྐྱེན་ནམ་མཁའི་བར་དོ་ཆ་གཅིག་ཞུགས་པས་བྱེད་དགོས་པ་
རྣམས་ཀྱང་དོན་ལ་བཞེད་ཀྱང་ཡི་གེ་ཆད་པར་གསལ་ཞིང་། ཡེ་ཤེས་ཀྱི་ཚོགས་དེ་
མ་ཐག་བར་དོ་མཚོན་བྱེད་ནམ་མཁར་འཇོག་པ་བྱས་ནའང་ལེགས་ལ་མ་བྱས་
ཀྱང་རྒྱས་བསྡུས་ཙམ་ཡིན་པས་རུང་སྟེ། བསྙེན་སྒྲུབ་ཚར་གསུམ་སྦྱོར་མི་སྦྱོར་
བཞིན་ནོ། །དེ་བཞིན་དུ་ནག་པོ་སྤྱོད་པའི་བདེ་མཆོག་ནི་བསྐྱེད་རྫོགས་གཉིས་ཀ་
ཞབས་ལུགས་ལ་བརྟེན་པར་ཤིན་ཏུ་གསལ་ཏེ། རྒྱས་པར་གཞན་དུ་བཤད་ཟིན་
ཏོ༑ ༑མཁའ་འགྲོ་རྒྱ་མཚོ་ཡང་ཛ་ཡ་སེ་ནས། བར་དོ་འཇུག་མཚམས་རྒྱུ་རྡོ་
རྗེ་འཛིན་པའི་མངོན་བྱང་ལྔ་བསྐྱེད་ཀྱི་སྐབས་སུ་བྱས་པ་ནི་ནོར་བར་ཟད་ལ་
ལམ་འཁྱེར་ལྷག་མ་ཕྲ་ཐིག་དང་བཅས་པ་ཐམས་ཅད་ཞབས་ལུགས་བཞིན་ནོ།།
-141-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
གཤིན་རྗེ་གཤེད་དང་དགྲ་ནག་སོགས་ནི་ཞབས་ལུགས་ལ་རྟེན་པར་གྲགས་ཤིང་
གྲུབ་ལ། རྡོ་རྗེ་འཇིགས་བྱེད་འཕགས་ལུགས་ལ་སྦྱོར་བ་དག་སྣང་མོད་ཀྱི། བཻ་རོ་
ཙ་ན་རཀྵི་ཏས་མཛད་ཅིང་ཁྱུང་པོ་རྣལ་འབྱོར་གྱིས་བསྣམས་པའི་འཇིགས་བྱེད་
བཅུ་གསུམ་མའི་སྒྲུབ་ཐབས་རྒྱས་པ་ལས་བསྲུང་འཁོར་འཁོར་ལོ་རྩིབས་བཅུ་པ་
ཁྲོ་བོ་བཅུ་དང་བཅས་པ་རྒྱས་པར་བྱས་ཤིང་མ་བསྡུས་པའི་ནང་དུ་མངོན་རྟོགས་
བསྒོམས་པར་བཤད་པས་བསྲུང་འཁོར་མི་བསྡུད་པའི་ཕྱིར་དང་། རྡོ་རྗེ་བཞིའི་ས་
ཆ་དང་ལྷག་མོས་མེད་པ་དང་། དེ་མེད་པས་དེ་འོད་གསལ་དུ་འཇུག་པའི་འཆི་བ་
ཆོས་སྐུའི་ལམ་འཁྱེར་དང་། དང་པོ་སྦྱོར་བ་ལ་རྡོ་རྗེ་བཞིས་བསྐྱེད་དང་། སྦྱང་
འབྲས་ལ་གླུས་བསྐུལ་སོགས་མེད་པས་མི་རིགས་ལ། ཆོས་སྐུའི་ལམ་འཁྱེར་
ལ་ཡེ་ཤེས་ཀྱི་ཚོགས་ལས་གཞན་མ་དམིགས་པའི་ཕྱིར་དང་། གཞལ་ཡས་ཁང་
གི་རྒྱུར་རྣམ་སྣང་དང་ཆོས་འབྱུང་གི་རྒྱུར་ཀུན་བཟང་སྒོམ་དགོས་པ་དང་། སྐྱེ་
མཆེད་བྱིན་བརླབས་སོགས་ཀྱི་བསྙེན་སྒྲུབ་ཞབས་ལུགས་ཇི་བཞིན་ཡིན་པས་འདི་
ཡང་དེར་བསྡུའོ། །རྒྱུ་རྡོ་རྗེ་འཛིན་པ་མངོན་བྱང་ལྔ་བསྐྱེད་ཀྱི་ཕ་མའི་རྣལ་འབྱོར་
དང་གླུས་བསྐུལ་རྒྱས་པ་མེད་པ་ནི་རྒྱས་བསྡུས་སུ་ཟད་ལ་རྒྱུའི་འཇམ་དཔལ་སྐྱེ་
བ་ དོན་ དུ་ གཉེར་ བའི་བར་དོ་ལོངས་ སྐུར་ བྱས་ནས། འོད་ཟེར་ གྱིས་ བསྐུལ་
བའི་སངས་རྒྱས་ལ་སོགས་པ་སྤྱན་དྲངས་པ་དང་འདྲེས་པའི་འོད་ཀྱི་གོང་བུ་ནི་
མངལ་བཟུང་བ་དང་
། དེའི་འོད་ཀྱིས་བསྐུལ་བའི་དབྱངས་གསལ་སྔགས་དང་
བཅས་པ་ནི་གླུས་བསྐུལ་བ་དང་། དེ་ལས་ས་བོན་ཧཱུྃ་དུ་གྱུར་པ་སོགས་ནས་
མངལ་འཕེལ་བ་རྣམས་ཤིན་ཏུ་འབྱོར་བས་ཞབས་ལུགས་ཉིད་དུ་གནས་སོ། །
ཞེས་བྱ་བ་ནི་བསྐྱེད་རིམ་སྤྱིའི་རྣམ་གཞག་ཅུང་ཟད་སྤྲོས་ནས་བཤད་པ་སྟེ། རྣམ་
-142-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
དཔྱོད་དང་ལྡན་པའི་སྐལ་བ་བཟང་པོ་དག་དགའ་བར་འགྱུར་རོ། །
འདིར་སྨྲས་པ། ཐབས་དང་ཤེས་རབ་རིམ་གཉིས་ཕྱོགས་རེ་ཡིས། །གྲོལ་
བར་འདོད་དང་རྒྱུད་སྡེ་འོག་མ་ལའང་། །རིམ་གཉིས་འདོད་དང་བླ་མེད་རིགས་
གསུམ་པོ། །ལམ་སྲོལ་གཅིག་པར་འདོད་པའི་རྒྱ་བོད་ཀུན། །གཞུང་འདིར་
ཞུགས་ན་བློ་གྲོས་དཔལ་འབྱོར་ལ། །དགའ་སྟོན་གསར་པའི་རྩེ་དགའ་ཐོབ་
འགྱུར་བས། །ཤེས་ལྡན་གཟུར་གནས་བརྩོན་པའི་མཆོག་བསྟེན་ལ། །ངོ་མཚར་
ལྟད་མོ་འདི་ལ་རོལ་བར་མཛོད། ། །
དུས་ཀྱི་འཁོར་ལོའི་བསྐྱེད་རིམ་རྣམ་པར་བཤད་པ་བསྐྱེད་རིམ་སྣང་བའི་
ཉིན་བྱེད་ལས། བསྐྱེད་རིམ་སྤྱིའི་རྣམ་པར་བཞག་པ་སྟེ་ལེའུ་བཞི་པའོ།། །།
ད་ནི་དཔལ་དུས་ཀྱི་འཁོར་ལོའི་བསྐྱེད་རིམ་ཉིད་ཀྱི་རྣམ་པར་བཞག་པ་
བཤད་པར་བྱ་སྟེ། འདི་ལ་སྦྱོར་དངོས་འཇུག་གོ །།
དང་པོ་ལ། རིང་བའི་དང་། ཉེ་བའི་སྔོན་འགྲོའོ། །
དང་པོ་ནི། ལམ་ཐུན་མོང་བས་རྒྱུད་སྦྱངས་ཤིང་དབང་ཐོབ་དམ་ཚིག་ལ་
གནས་པ་སྟེ་སྐྱེས་བུ་གསུམ་ཀའི་ལམ་རྫོགས་པར་རྒྱུད་ལ་སྐྱེས་ནས་རྡོ་རྗེ་ཐེག་པ་
ལ་འཇུག་པ་ལྟར་གསུངས་ཀྱང་། གཙོ་བོའི་དབང་དུ་བྱས་པར་གསལ་ཏེ། བྱ་རྒྱུད་
གསང་བ་སྤྱི་རྒྱུད་དུ། ཚེ་འདི་དོན་གཉེར་གྱི་ཀུན་སློང་ཡོད་ན་ལེགས་
པར་འཆོས་དགོས་པར་གསུངས་ཤིང་དེ་རྒྱུད་སྡེ་གོང་མའི་དཀྱིལ་ཆོག་ཚད་ལྡན་དུ་
མའི་སློབ་མ་སྟ་གོན་གྱི་སྐབས་སུ་ལེགས་པར་དྲངས་པའི་ཕྱིར། ཁྱབ་སྟེ།
ལམ་ཐུན་མོང་བ་རྒྱུད་ལ་སྐྱེས་པ་ལ་ཚེ་འདི་དོན་གཉེར་འོང་དོན་མེད་པའི་ཕྱིར། །
-143-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
གཉིས་པ་ལ། ཐུན་གྱི་དང་། རྣལ་འབྱོར་དངོས་ཀྱི་སྔོན་འགྲོའོ། །
དང་པོ་ནི། ཐུན་མཚམས་ཀྱི་ལྷ་བསྒོམ་པ་དང་། ནང་མཆོད་དང་མཆོད་པ་
བྱིན་གྱིས་བརླབ་པ་དང་། ཚོགས་པ་ཡོད་ན་གསོལ་བ་གདབ་ཅིང་གཙོ་བོ་ལ་
མཎྜལ་དབུལ་བ་དང་། སྐྱབས་འགྲོ་སེམས་བསྐྱེད་ཡིག་བརྒྱ་དང་བཅས་པ་རྣམས་
ཏེ༑ ལུགས་འདི་ལ་སྐབས་འདིར་སྔོན་འགྲོ་གཏོར་མ་མི་དགོས་ཏེ། མཇུག་གི་
ཞིང་སྐྱོང་གཏོར་མ་དང་བསྲུང་འཁོར་གྱི་མཇུག་ཏུ་བསྲུང་མ་དྲུག་ཅུའི་གཏོར་
མས་འགྲུབ་པའི་ཕྱིར་རོ། །ཐུན་མཚམས་ཀྱི་ལྷ་ཡང་ད་ལྟར་གྱི་ལས་དང་པོ་
པའི་བློ་ལྷན་སྐྱེས་ཀྱི་འཇུག་པ་དང་བསྟུན་ན་གསར་དུ་བསྐྱེད་པའང་རུང་མོད་
ཀྱི་ཐོབ་ཐང་ནི་ང་རྒྱལ་རྒྱུད་དུ་ཡོད་ཡོད་པ་གསལ་འདེབས་པ་ཁོ་ན་ཡིན་ཏེ། བླ་
མེད་སྤྱི་དགོས་ཀྱི་དབང་ཐོབ་ནས་ལྷ་དེའི་སྣང་ཞེན་དང་འབྲལ་མེད་དགོས་པས་
གྲུབ་པ་ཡིན་པའི་ཕྱིར་རོ། །དེ་སྐད་དུ། གསང་འདུས་ཀྱི་ལེའུ་བཅུ་གཉིས་པའི་
མཇུག་ཏུ། སངས་རྒྱས་རྡོ་རྗེ་སེམས་དཔའམ། །ཡང་ན་ཆོས་ཀྱི་སེམས་དཔའ་ཡང་
རུང་༑ ༑རྨོངས་པས་འདའ་བར་བྱེད་ན་ནི། །ཚལ་པར་འགས་པར་གདོན་མི་
ཟ༑ ༑ཞེས་སྐུ་གསུང་ཐུགས་ཀྱི་རྡོ་རྗེ་གསུམ་པོ་གང་རུང་གི་སྣང་ཞེན་ལས་ཅུང་
ཟད་ཀྱང་འདའ་བར་མི་རུང་བར་བཤད་ལ། བརྟག་གཉིས་ལས། བདག་མེད་
རྣལ་ འབྱོར་ལྡན་པའམ། །ཡང་ན་ཧེ་རུ་ཀ་དཔལ་བརྩོན། །གཞན་པའི་ སེམས་
ཀྱིས་སྐད་ཅིག་ཀྱང་། །དངོས་གྲུབ་འདོད་པས་གནས་མི་བྱ། །ཞེས་དང་། རྒྱུད་
གཞན་ལས་ཀྱང་མང་དུ་གསུངས་པས། བླ་མེད་ཀྱི་རྣལ་འབྱོར་པ་བྱ་རྒྱུད་ཀྱི་
རྣལ་འབྱོར་པར་བབས་ནས་དཀར་གསུམ་བརྟེན་པ་སོགས་ཀྱི་བློ་སྐྱེད་འདོན་
པ་དེ་དག་ཅིར་འགྱུར་སོམས་ཤིག དེ་ཡང་གཙོ་བོ་ཞལ་གསུམ་ཕྱག་དྲུག་པ་ལ་ནི་
-144-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
ཞལ་ གཅིག་ཕྱག་གཉིས་པར་བསྡུ་མི་དགོས་ལ། ཞལ་མང་ཕྱག་མང་ནི་དེར་
བསྡུས་ནས་ཐུན་མཚམས་བྱེད་པ་ཡིན་ནོ། །ནང་མཆོད་ནི། རྒྱས་པ་བསྐྱེད་ཆོག་
ཚང་མ། འབྲིང་སྔགས་ཚན་བཞི། བསྡུས་པ་ཡི་གེ་བཞིས་ཀྱང་བྱིན་གྱིས་བརླབ་ཏུ་
རུང་བས་འདིར་ཡང་སྤྲོ་ན་རྒྱས་འབྲིང་བྱའོ། །གསོལ་གདབ་མཎྜལ་ལ་སོགས་
པའི་ཕྱག་ལེན་རྣམས་ནི་དཀྱིལ་ཆོག་མཆོད་ཕྲེང་ཕྱག་རྒྱའི་ལག་ལེན་གྱི་ཡི་གེ་
རྣམས་སུ་བཤད་ཟིན་ཏོ། །
ཡིག་བརྒྱ་ནི། སྤྱིར་ཡི་གེ་བརྒྱ་པ་གཉིས་སུ་གསུངས་ཏེ། བྱ་རྒྱུད་དམ་
ཚིག་གསུམ་བཀོད་ནས་དེ་བཞིན་གཤེགས་པའི་ཡི་གེ་བརྒྱ་པ་ཕན་ཡོན་དང་
བཅས་པ་རྒྱས་པར་གསུངས་པ་བསླབ་བཏུས་སུ་དྲངས་པ་འདི་དང༌། ཡོ་གའི་
བཤད་རྒྱུད་རྩེ་མོ་དང་བླ་མེད་ཀྱི་རྒྱུད་སྡེ་འགའ་རེ་ནས་གསུངས་པ་རྡོ་རྗེ་སེམས་
དཔའི་ཡི་གེ་བརྒྱ་པ་ཀུན་ལ་གྲགས་པ་འདིའོ། །དང་པོ་ནི། བྱ་སྤྱོད་ཀྱི་ཆོ་ག་
ལ་སྦྱར་དགོས་ཏེ། དེ་གཉིས་ཀྱི་རྒྱུད་སྡེ་ཤིན་ཏུ་དཔུང་ཆེ་བར་བཞུགས་ཀྱང་ཕྱི་མ་
མ་གསུངས་པའི་ཕྱིར་རོ། །ཕྱི་མ་ལ་ལྷའི་མཚན་གྱི་འདོན་པ་སྤོས་པས་ཧེ་
རུ་ཀ་དང་ཡ་མནྟ་ཀ་སོགས་སྦྱར་བ་དང་། མཚན་བརྗོད་རྒྱ་ཆེན་འགྲེལ་
གྱི་ཐེག་ལེ་སྟོང་པ་ཡི་གེ་བརྒྱའི་འགྲེལ་པར་བཛྲ་ཏཱིཀྐ་སྦྱར་བ་ལྟ་བུ་མང་ཡང་རྡོ་
རྗེ་སེམས་དཔའི་ཡིག་བརྒྱ་ཉིད་ཡིན་ནོ། །དེ་དག་གི་མཚན་དོན་སོགས་ནི་ཟུར་ན་
མང་དུ་ཡོད་དོ། །ལྷ་ནི་སྙིང་པོ་རྒྱུན་དུ། དཀར་པོ་ཞལ་གཅིག་ཕྱག་གཉིས་པ་
གསུངས་པ་ལྟར་རིམ་གཉིས་མང་པོའི་སྔོན་དུ་བླ་མ་རྣམས་ཀྱིས་གསུངས་པ་
ལྟར་ཡང་རུང་མོད་ཀྱི། རང་རང་གི་གཞུང་ན་སྐུ་མདོག་ཕྱག་མཚན་དང་
བསྐྱེད་ཆོག་གསལ་བར་བཞུགས་ན་དེ་ལ་བརྟེན་པར་རིགས་པས་འདིར་ཡང་དེ་
-145-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
བཞིན་ནོ། །འདི་ནི་སྐབས་གཞན་དུ་ལོ་དང་ཟླ་བར་དགོས་སུ་བཟླས་
བསྒོམ་ལ་འབད་དེ་སྡིག་པ་དག་པའི་མཚན་མ་གསལ་པོ་བྱུང་བྱུང་གི་བར་
ལ་འབད་དགོས་ལ། ཐུན་གྱི་སྔོན་དུ་ནི་ལོང་ཁོམ་དང་སྦྱར་བར་བྱའོ། །
གཉིས་པ་རྣལ་འབྱོར་དངོས་ཀྱི་སྦྱོར་བ་ལ། འདིར་འགལ་རྐྱེན་འགོག་
པ་བསྲུང་འཁོར་བསྒོམ་པ་དང་། མཐུན་རྐྱེན་སྒྲུབ་པ་ཚོགས་གཉིས་བསག་པའོ། །
དང༌ པོ་ནི། བསྲུང་ འཁོར་ གྱི་སྔོན་དུ་ སྦྱོར་བ་ ཚོགས་ བསོག་ མདོར་
བསྡུས་བྱེད་པ་ནི་བསྲུང་འཁོར་ཉིད་ལ་དགོས་སུ་རྣལ་འབྱོར་བྱེད་པའི་དབང་དུ་
བྱས་པ་ཡིན་པས་མངོན་རྟོགས་དངོས་དང་སྦྲེལ་བའི་ཚེ་ལོང་མེད་ན་མ་གྲུབ་ཀྱང་
རུང་ངོ་། །དེ་ལྟར་ན། བསྲུང་འཁོར་ལ་བདག་བསྲུང་བ་དང་གནས་བསྲུང་
བའོ༑ ༑དང་པོ་ལ། རྡོ་རྗེ་བཞིས་སྦྱང་བ། རིགས་དྲུག་ལུས་ལ་དགོད་པ། མཆོག་
གི་ཕྱག་རྒྱས་ལུས་སྦྱང་བ། ཡན་ལག་དྲུག་དགོད་པ། རྡོ་རྗེ་ཀུན་གྱིས་བདུད་སྲེག་
པའོ་༑ ༑དང་པོ་ནི། རྒྱལ་བ་རིགས་དྲུག་རྡོ་རྗེ་བཞིའི་མངའ་བདག་ཐབས་ཤེས་ཀྱི་
བདག་ཉིད་ལ་བོས་ནས་བདག་གི་རྡོ་རྗེ་བཞི་རང་བཞན་མེད་པས་བདུད་རྩིའི་རང་
བཞིན་དུ་མཛོད་ཅེས་པའི་སྔགས་དང་། ཞི་རྒྱས་དང་། དབང་དགུག་དང་། བསད་
སྐད་དང་། རྨོངས་རེངས་རྣམས་ལ་ཟླ་ཉི་སྒྲ་གཅན་དུས་མེ་རྣམས་ཀྱིས་ལུས་སྦྱང་
བའོ༑ ༑ །
གཉིས་པ་ནི། སྤྱིར་ས་ཆུ་མེ་རླུང་ནམ་མཁའ་ཡེ་ཤེས་ཏེ་དྲུག་རྣམ་
པར་དག་པའི་རྣམ་སྣང་། འོད་དཔག་མེད། རིན་འབྱུང་། དོན་གྲུབ། མི་བསྐྱོད་པ།
རྡོར་སེམས་ཏེ་དྲུག་ནི་རིགས་དྲུག་ཡིན་ལ། འདི་ལ་སྐུ་གསུང་ཐུགས་བྱིན་རླབས་
ཀྱི་སྐབས་ལྟ་བུ་གསང་འདུས་སོགས་དང་སྒོ་བསྟུན་གྱི། རྣམ་སྣང་། འོད་དཔག་
-146-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
མེད༑ མི་བསྐྱོད་པ་རྣམས་ལ་སྐུ་གསུང་ཐུགས་ཀྱི་རྡོ་རྗེ་གསུམ་དུ་བྱས་ནས་བསྐྱེད་
ཆོག་ཀྱང་ཨོ་དང་འཁོར་ལོ། ཨཱདང་པདྨ། ཧཱུྃ་དང་རྡོ་རྗེ་ལས་སྐྱེས་ཤིང་སྐུ་མདོག་
ཕྱག་མཚན་ཡང་དེ་དག་ནས་འབྱུང་བ་བཞིན་བྱས་པ་རྣམས་ལ་དུས་འཁོར་རང་
ལུགས་ལ་རྒྱས་པར་འབྱུང་བ་རྣམས་ཀྱིས་རྒྱས་འགེབས་སུ་མི་རུང་ཞིང་། ཡེ་ལེའི་
རྒྱས་འདེབས་ཀྱི་སྐབས་སུའང་། རྡོ་རྗེ་ཟླ་ཉི་སྒྲ་དུས་ཀྱི་ཆོས་ལས་རྣམ་སྣང་སྣང་
མཐའ་མི་བསྐྱོད་རྡོར་སེམས་དཀར་དམར་ནག་སེར་ཡང་ན་བྱ་ཞེས་གསུངས་པས་
ལྷ་དང་གསང་སྔགས་གཞན་དང་སྒོ་བསྟུན་ཡོད་མོད་ཀྱི། འདིར་འགོད་པའི་
གནས་དང་ཡི་གེ་ཙམ་སྒོ་བསྟུན་པ་ནི་དང་པོ་གསུམ་ཡིན་ལ། ཕྱི་མ་གསུམ་ནི་
གནས་དང་ཡི་གེ་ཡང་གཞན་དང་མ་བསྟུན་པ་དང་ཁྱད་པར་དྲུག་པ་ནི། བདེ་
མཆོག་ཏུ་ཧེ་ལས་ཧེ་རུ་ཀ་ནག་པོ་ཟུར་ཙམ་འབྱུང་གི་གཞན་ཀུན་ཏུ། ཨོཾ་ཧཱུྃ་ཏྲཾ་ཧྲི་
ཨཱཅེས་སམ། བྷཾ་ཛཾ་ ཨཾ་ ཁཾ་ཧཱུྃ་ཅེས་ སམ། ཨོཾ་ སྭཱ་ ཨཱཧཱ་ ཧཱུྃ་ཅེས་ སོགས་ རིགས་
ལྔའི་ས་བོན་འབྱུང་བ་རྣམས་གང་དང་ཡང་མ་བསྟུན་པའོ། །འོན་ཀྱང་རིགས་
དྲུག་འདི་ལ་དང་པོ་གསུམ་གྱི་གནས་དང་ཡི་གེ་སྒོ་བསྟུན་ཅུང་ཟད་ཡོད་མོད་ཀྱི་ཧཱུཾ།
ནི་འདིར་ཐུང་ངུ་དགོས་ལ་ཁྱད་པར་ཐབས་ཤེས་རིགས་དྲུག་སོ་སོར་བཤད་པའི་
སྐབས་རྣམས་ནི་གཞན་དང་ཐུན་མོང་མིན་པ་ཁོ་ན་སྟེ། དེ་ཡང་ཐབས་སམ་གཙོ་
བོའི་རིགས་ནི། སྟེང་དང་བྱང་དང་ཤར་གྱི་ཆོས་ནམ་མཁའ་དང་ཆུ་དང་
རླུང་དང་དེ་དག་འདུས་པས་སྐུ་མདོག་ཀྱང་མཐིང་ཁའོ། །དེ་དག་གི་གནས་ཀྱང་
གཙུག་དཔྲལ་སྙིང་གསུམ་དང་ཡི་གེ་ཡང་ཨ་ཨུ་ཨི་གསུམ་མོ། །ཡུམ་གྱི་རིགས་ནི།
ལྷོ་ནུབ་འོག་གསུམ་གྱི་ཆོས་མེ་ས་ཡེ་ཤེས་ཏེ་དེ་དག་འདུས་པས་སྐུ་མདོག་ཀྱང་
གསེར་བཙོ་མ་ལྟ་བུའོ། །དེ་དག་གི་གནས་ཀྱང་མགྲིན་ལྟེ་གསང་གནས་དང་ཡི་གེ་
-147-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
རཾ་ལཾ་ཨཱརྣམས་ཏེ་འདི་དག་ནི་དགོས་ཆོས་ཡིན་པས་གསང་སྔགས་གཞན་གྱིས་རྒྱ་
བཀབ་མི་རུང་ངོ༌། །
གསུམ་པ་ནི། དབང་ལེའི་ཕྱག་རྒྱའི་སྐབས་ནས་བཤད་པ་ལྟར་
མཆོག་གི་ཕྱག་རྒྱ་ནི་དངོས་པོ་ཀུན་ལ་འདིས་རེག་དགོས་པ་དང་། བྱ་བ་ཀུན་
ལ་སྔོན་དུ་གཏོང་བར་བཤད་པ་ལྟར། དེ་བཅས་ནས་ལུས་ཀྱི་ཆ་ཐམས་ཅད་རེག་
པས་རྡོ་རྗེའི་སྐུར་འགྱུར་བས་ན། ཐོག་མར་ལག་པ་བཀྲུ་བ་དང་ཟླ་ཉི་སྒྲ་གཅན་དུ་
བསྐྱེད་པ་སྔོན་དུ་བཏང་ནས་བྱེད་པ་སྟེ། ཡོ་ག་དང་གདན་བཞི་སོགས་སུ་ལག་པ་
བྱིན་རླབས་འབྱུང་བ་དང་ཡང་མཐུན་ནོ། །
བཞི་པ་ནི། བདེ་མཆོག་སྤྱི་དང་ཁྱད་པར་མཁའ་འགྲོ་རྒྱ་མཚོར་གོ་ཆ་
དྲུག་དགོད་རྒྱས་པར་འབྱུང་བ་དང་མཐུན་པ་སྟེ། འདི་ལ་འགོད་པའི་གནས་ཀྱི་
ཁམས་དང་འཁོད་བྱ་ཡི་གེའི་ཁམས་མི་མཐུན་པ་གཅིག་དང་མཐུན་པ་གཅིག་སྟེ་
ཆ་གཉིས་ལས་དང་པོ་ནི་སྐབས་ཀྱི་ཐུན་མོང་མིན་པ་ཡིན་པས་དགོས་ལ། ཕྱི་མ་ནི།
གནས་སྐབས་ཀུན་ཏུ་དགོས་པའི་ཐུན་མོང་བ་སྟེ། སྒྲུབ་ལེའི་ཉིས་བརྒྱ་སོ་གཅིག་
པར༑ མགོ་དང་མགྲིན་པ་སྙིང་ཁ་ལྟེ་གསང་གཙུག་ཏོར་དུ་ནི་རང་གི་རྡོ་རྗེ་རྣམས་
ཀྱི་ཡན་ལག་དགོད། །གཉིས་ཀའི་རིགས་ལ་གནས་པའི་ཡན་ལག་སྒོ་རྣམས་ཀྱིས་
ནི་གཉིད་ཀྱི་དུས་དང་མཆོད་དང་འཁྲིག་པ་ལའོ། །ཞེས་གསུངས་པ་ལྟར་
རོ༑ ༑དེས་ན་གང་རུང་རེ་རེས་ཆོག་པར་འཛིན་པ་དག་མི་འཐད་དོ། །དེ་ཡང་
ཀྲྀ་ད་ཡ་དང་སི་ར་སི་སོགས་ནི་སྙིང་ཁ་སོགས་ཀྱི་སྐད་དོད་ལ་རྣམ་དབྱེ་བདུན་
པ་སྦྱར་བས་སྙིང་ཁ་ལ་དང་མགོ་བོ་ལ་ཞེས་སོགས་ཡིན་པས་བོད་སྐད་སྦྱར་མ་
བཅུག་ནས་འདོན་པ་རྣམས་ནི་སྙིང་ཁ་ལ་སྙིང་ཁ་ལ་ཞེས་འདོན་པར་ཟད་དོ། །
-148-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
ལྔ་པ་ལ། སྔོན་འགྲོ་ཞིང་སྐྱོང་ལ་གཏོར་མ་སྦྱིན་པར་གསུངས་པ་འདི།
ཁ་ཅིག ས་ཆོག་གི་སྐབས་ཡིན་པས་མངོན་རྟོགས་བསྒོམ་པ་ལ་མི་དགོས་སོ་ཞེས་
ཟེར་བ་ནི། རྡོ་རྗེ་འགོད་པ་དང་བསྲུང་འཁོར་འགོད་པ་སོགས་ཐམས་ཅད་ལ་
མཚུངས་པས་མི་རིགས་སོ། །རྡོ་རྗེའི་མདོག་ནི་གནས་དེ་དང་དེའི་རྩ་འཁོར་གྱི་
ཁམས་ཀྱི་མདོག་ཡིན་ལ། རྩེ་མོའི་གྲངས་ཀྱང་རྩ་འདབ་དེ་དང་དེའི་གྲངས་ཡིན་
མོད་ཀྱི། བསྐྱེད་རིམ་གྱི་སྐབས་སུ་རྩ་གསལ་འདེབས་པ་དང་ཡོངས་སུ་གྱུར་ནས་
རྡོ་རྗེ་བསྐྱེད་པ་ནི་རྫོགས་རིམ་དུ་འགྱུར་བའི་སྐྱོན་ཡོད་པས་མི་འཐད་དོ། །དེ་ཡང་
དང་པོ་དྲུག་པོ་ལུས་ཀྱི་ནང་དུ་དང་ཕྱི་མ་རྣམས་ཕྱི་ལ་དགོད་པར་བྱ་ཞིང་། དེ་ཡང་
ཡན་ལག་དང་ཉིང་ལག་ཐམས་ཅད་རྡོ་རྗེ་དེ་དང་དེར་རང་གི་ཚིགས་ཀྱི་བར་ལ་
ཁྱབ་ནས་རྩེ་འཕྲད་པའི་ཚད་ཙམ་དུ་བསྒོམ་དགོས་སོ། །དེ་ལྟར་ན༑ རྭ་དབུས་
མ་ཐམས་ཅད་རྩའི་ལྟེ་བའི་དོད་དུ་རྩིས་པས་རྩ་འདབ་བཞི་པ་ལ་རྩེ་ལྔ་པར་འགྱུར་
བ་སོགས་ཡིན་ནོ། །མཐར་རྡོ་རྗེ་དེ་རྣམས་ལས་སྤྲོས་པའི་རྡོ་རྗེའི་འོད་ཟེར་གྱིས་
བདུད་བགེགས་བསྲེག་པའི་སྔགས་ལན་གསུམ་བརྗོད་པ་དང་ དེའི་ཚེ་ཡོ་ག་
ནས་འབྱུང་བའི་རྡོ་རྗེ་མེའི་ཕྱག་རྒྱ་སྟེང་དང་འོག་དང་ཐད་ཀར་བསྟན་ནས་བརྗོད་
པ་ནི་བླ་མ་སྔ་མའི་ཕྱག་ལེན་ཡིན་པས་དགོས་ཀྱི་ཤེས་བྱེད་མི་སྣང་ནའང་མི་ཐོབ་
རྒྱུ་མེད་དོ། །
གཉིས་པ་གནས་བསྲུང་བ་ལ། བསྲུང་འཁོར་བསྒོམ་པ། ཕུར་གདབ་བྱ་བ།
གཏོར་མ་བྱིན་ནས་གཤེགས་སུ་གསོལ་བའོ། །
དང་པོ་ནི། སྔ་མ་དང་ད་ལྟར་གྱི་ཕལ་ཆེར། བསྲུང་འཁོར་གྱི་སྔོན་དུ་ཕུར་
གདབ་བྱེད་ཅིང་། དེ་ཡང་བགེགས་སྔར་ཡོད་གཞོམ་པའི་ཕྱིར་དུ་ཕུར་བུས་
-149-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
གདབ༑ སྔར་མེད་མི་འཇུག་པར་བྱ་བའི་ཕྱིར་དུ་བསྲུང་འཁོར་བསྒོམ་ཞེས་རྒྱུ་
མཚན་དང་བཅས་ནས་གསུངས་སོ། །འདི་ནི་ཤིན་ཏུ་མི་འཐད་དེ། ལུང་
རིགས་དང་འགལ་བའི་ཕྱིར་ཏེ། ཕྱོགས་མཐུན་གསང་འདུས་འཕགས་ལུགས་དང་།
རྡོ་རྗེ་སྙིང་འགྲེལ་དུ་གསང་འདུས་རྩ་རྒྱུད་དྲངས་ནས་བཤད་པ་སོགས་ནས་ཕུར་
གདབ་མཇུག་ཏུ་བྱུང་བའི་ཕྱིར་དང་། དངོས་ཀྱི་ལུང་ནི། ཕྱི་ནས་འཁོར་ལོ་རྩིབས་
བཅུ་དག་ལ་ཕྱོགས་དང་ཕྱོགས་བྲལ་དུ་གནས་ཁྲོ་བོའི་ཚོགས་ནི་བསྒོམ་པར་བྱ། །
ཞེས་པའི་འགྲེལ་པར། འདིར་འཆད་པར་འགྱུར་བའི་རིམ་པས་བདུད་བགེགས་
དང་ལོག་འདྲེན་རྣམས་ཕུར་བུས་གདབ་པའི་དོན་དང་། གནས་བསྲུང་བའི་དོན་
དུ་སྔགས་པས་བསྲུང་བའི་འཁོར་ལོ་བསྒོམ་པར་བྱའོ། ཞེས་གསུངས་པས་ལེགས་
པར་བཀག་པའི་ཕྱིར་ཏེ། སྟོན་ཐོག་འབྱུང་བའི་དོན་དུ་སོ་ནམ་བྱེད་ཅེས་པས་སོ་
ནམ་སྔོན་དུ་བྱེད་དགོས་ལེགས་པར་གྲུབ་པ་བཞིན་ནོ། །ཅི་སྟེ་དེའི་བསྲུང་འཁོར་
ནི་འཁོར་ལོ་རྩིབས་བཅུ་པ་ལ་དགོངས་ལ་དེ་འདིར་འོག་ནས་འགྲེལ་པས་་་་་་
བཤད་པ་ལྟར་ལག་ལེན་ལའང་མི་བྱེད་པས་སྐྱོན་མེད་དོ་ཅེ་ན། འདི་ནི་གཞུང་དེ་
ཉིད་ཀྱིས་བཀག་སྟེ། འཆད་པར་འགྱུར་བའི་རིམ་པས་བསྲུང་འཁོར་བསྒོམ་
ཞེས་གསུངས་པས་སོ། །འཆད་འགྱུར་ཞེས་པ་ ར་བ་ཁང་བརྩེགས་ལ་དགོངས་
ལ་དེ་ནི་བསྲུང་བའི་འཁོར་ལོ་མ་ཡིན་ནོ་ཞེ་ན། དེ་མ་ཐག་གཏོར་མ་བཤད་པའི་
མཇུག་ན། དེ་ལྟར་སྔར་ གསུངས་པའི་ཆོ་གས་གཏོར་མ་བྱིན་ནས་གནས་ཀྱི་
བདག་པོ་གཤེགས་ཏེ། དེ་ནས་བདུད་ཀྱི་ཚོགས་བསྲེགས་ནས་བསྲུང་བའི་འཁོར་
ལོ་རྣམ་པར་བསམ་མོ། །དེ་ལ་དང་པོར་ཡཾ་ཡིག་ཡོངས་སུ་གྱུར་པ་ལས་རླུང་
གི་དཀྱིལ་འཁོར་ཞེས་སོགས་ར་བ་ཁང་བརྩེགས་ལ་བསྲུང་འཁོར་དུ་གསལ་བར་
-150-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
གསུངས་ལ། ལུང་དེས་བགེགས་བསྲེག་པའི་སྔོན་དུ་གཏོར་མ་མི་འདོད་པའང་
ཁེགས་སོ། །དེ་བཞིན་དུ་ཇོ་ནང་པས། རྡོ་རྗེ་འཇིགས་བྱེད་ཀྱི་ཕྱག་རྒྱ་རྒྱས་
པར་དགོད་པ་དང་ཕྲེང་སྔགས་བཟླ་བ་ཡང་དབང་བསྐུར་བའི་ཚེ་རྡོ་རྗེ་སློབ་དཔོན་
གྱིས་མལ་སྟན་ལྷ་གནས་བྱས་ན་མཚན་མ་ངན་ན་ས་གཞི་དང་སློབ་མ་བསྲུང་
བའི་དོན་དུ་བྱ་བ་སློབ་དཔོན་ཁོ་ནའི་ལས་ཡིན་པས། ད་ལྟ་མངོན་རྟོགས་བསྒོམ་
པའི་ཚེ་མི་དགོས་སོ་ཞེས་སྔགས་འཛིན་མི་དགོས་པའི་དུས་འཁོར་མངོན་རྟོགས་
རྒྱས་པ་བྱེད་པའང་ལུང་རིགས་དེ་དག་དང་ཁྱད་པར་དཀྱིལ་འཁོར་གྱི་ས་དང་སློབ་
མ་ལ་སོགས་པ་བསྲུང་བའི་དོན་དུ་བསྲུང་བའི་འཁོར་ལོ་ལ་ཁྲོ་བོ་ལ་སོགས་པའི་
ལྷའི་ཚོགས་སྤྲོ་བར་བྱའོ། །ཞེས་ པས་བཀག་སྟེ། དེ་དག་ཀྱང་སློབ་མ་དང་ས་
བསྲུང་བའི་དོན་དུ་བྱ་བར་གསུངས་པའི་ཕྱིར་རོ། །སཱ་དྷུ་པུ་ཏྲས་མཛད་པའི་
སྒྲུབ་ཐབས་ལས་ཀྱང་རྡོ་རྗེ་ཤུགས་ལ་ཕྱག་རྒྱ་ཐམས་ཅད་སྔགས་ཀྱིས་བཀོད་ཅིང་
ཕྲེང་སྔགས་དང་པོ་དངོས་སུ་བྲིས་ནས་རྐང་པ་བདུན་ཅུ་རྩ་གཉིས་པའི་ཡི་གེ་
མང་དུ་དོགས་ནས་མ་བྲིས་པ་དང་ཕུར་གདབ་འཇུག་ཏུ་བྱས་པ་རྣམས་ཀྱིས་
ཀྱང་ཇོ་ཞྭ་ལ་གནོད་དོ། །དེར་མ་ཟད། བདག་རང་གི་བླ་མ་དམ་པ་དཔལ་
ལྡན་འཇིགས་མེད་གྲགས་པས་སྔགས་ཐམས་ཅད་བོད་སྐད་དུ་བསྒྱུར་ཏེ་ཕྱག་
རྒྱ་སོགས་བཀོད་པའང་། སྔགས་འདི་དང་འདིས་དགོད་པར་བྱ་སྟེ། ཞེས་གསལ་
བར་གསུངས་པ་རྣམས་དང་འགལ་བས། དུས་འཁོར་ལ་བསླབ་པར་འདོད་
ན་སྔགས་འཛིན་པའི་ཁུར་ལ་འཛེམ་དུ་མི་རུང་བས། ལེགས་སྦྱར་ཤེས་པའི་
སློབ་དཔོན་ལ་ལེགས་པར་བསླབས་ཏེ་འབད་པས་གཟུང་བར་བྱའོ། །རིགས་
པ་དང་འགལ་བ་ནི། བསྲུང་འཁོར་མ་བསྒོམས་པའི་སྔོན་དུ་བགེགས་འགུགས་
-151-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
མཁན་དང་། ཕུར་བུ་འཛུགས་མཁན་དང་། བརྡུང་མཁན་སོགས་ཀྱི་ཁྲོ་བོ་མེད་
པའི་ཕྱིར་རོ། །དེས་ན་ཁྲོ་བོའི་མིང་ཙམ་བརྗོད་པ་ནི་ཤིན་ཏུའང་མི་འགྲུབ་ལ། ཁ་
ཅིག་གིས་འདིར་གང་དགོས་ཀྱི་ཁྲོ་བོ་རྣམས་བསྐྱེད་ཆོག་དྲན་རེས་གློ་བུར་དུ་
བསྐྱེད་ནས་བྱེད་པའང་རང་བཟོ་ཁོ་ན་ཡིན་ཏེ། སྐབས་འདིའི་ཁྲོ་བོར་མ་
ཟད་འབྱུང་པོ་ཙམ་ཡང་རང་དགར་བསྐྱེད་པས་མི་ཆོག་གི ཐོག་མར་རང་རྡོ་རྗེ་
ཤུགས་ཡན་ལག་ཐམས་ཅད་རྫོགས་པའི་ང་རྒྱལ་བསྐྱེད་ཅིང་ཤིན་ཏུ་བརྟན་པའི་
སྙིང་ཁར་བསྐྱེད་ནས་གནས་སོ་སོའི་ལམ་ནས་སྤྲོ་དགོས་པའི་ཕྱིར་རོ། ཁ་ཅིག་
ཕུར་གདབ་མཇུག་ཏུ་བྱེད་ཀྱང་གསང་འདུས་སོགས་ནས་འབྱུང་བའི་སྔགས་དང་
ལྷས་བྱེད་པའང་ འཚལ་ དང་བཙག་ གི་ དཔེ་ འཇིག་རྟེན་ན་ གྲགས་པ་ བཞིན་
ནོ༑ ༑གཉིས་ཀ་བྱེད་པའང་རལ་གྲིས་བསད་ཚར་བ་ལ་དབྱུག་པ་བསྣུན་
པ་དང་འདྲའོ། །དེ་ལྟར་ན་ཕུར་གདབ་ཀྱི་སྔོན་དུ་བསྲུང་འཁོར་ངེས་པར་བ
སྒོམ་དགོས་སོ། །དེ་ལ་ཡང་། རྟེན་དང་། བརྟེན་པ་གཉིས་ལས། དང་པོ་ནི།
ར་བ་ཁང་བརྩེགས་ཏེ། དེ་ལའང་རྒྱུད་འགྲེལ་དུ་ནམ་མཁའ་ཆོས་འབྱུང་སོགས་མི་
གསལ་ཞིང་། སཱ་དྷ་པུ་ཏྲས་ནམ་མཁའི་ཁམས་སུ་ཞེས་པ་ཙམ་ལས་མ་བཤད་ཀྱང་
ཆོས་འབྱུང་ཐོབ་ཅིང་། དེང་ཡང་དུས་འཁོར་དང་བདེ་མཆོག་ལྟ་བུ་རྩ་རྒྱུད་ལ་ཨེ་
ཝཾ་གྱི་དོན་ལེགས་པར་ཡོད་ཀྱང་གཟུགས་དངོས་སུ་མེད་པ་རྣམས་ལ་དབྱིབས་ཀྱི་
ཆོས་འབྱུང་གྲུ་གསུམ་མི་ཐོབ་པས། མངོན་རྟོགས་དངོས་གཞི་ལ་མི་བྱེད་
ཀྱང་༑ འདིར་བླ་མ་སྔ་མ་རྣམས་ཀྱིས་མཛད་པ་ལྟར་བྱ་སྟེ། སེམས་འགྲེལ་
གསུམ་ཀའི་བསྲུང་འཁོར་ཕ་རྒྱུད་དང་སྒོ་བསྟུན་ནས་མཛད་ཅིང་། ཁྱད་
པར་འདིའི་འགྲེལ་ཆེན་དུ། ཐབས་ཀྱི་རྒྱུད་ལ། ཧཱུྃ་ཡཾ་རཾ་ཝཾ་ལཾ་ཞེས་སོགས་
-152-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
ཀྱི་སྔགས་འདི་ཉིད་ཀྱིས་ཁང་པ་བརྩེགས་པ་ལ་སོགས་པ་བྱ་སྟེ། དེས་ན་འདིར་
ལྷུན་པོའི་སྟེང་དུ་དཀྱིལ་འཁོར་དུ་མི་འགྱུར་རོ་ཞེས་བསྲུང་འཁོར་ཕ་རྒྱུད་ལ་བ
རྟེན་ པར་ གསལ་ བར་ གསུངས་ པའི་ ཕྱིར་ རོ། །དེས་ན་ལྷའི་ བསྐྱེད་ཆོག་
ཀྱང་༑ སྤྱིར་དུས་འཁོར་རང་ལུགས་ལ། ས་བོན་ལས་ཕྱག་མཚན་དང་དེ་ལས་སྐུ་
བསྐྱེད་པར་འོག་ནས་གསུངས་མོད་ཀྱི། འདིར་ས་བོན་འབའ་ཞིག་ལས་བསྐྱེད་
པར་གསུངས་པ་སོར་བཞག་གིས་ཀྱང་འགྲུབ་བོ། །དེས་ན་སྤྱིར་འབྱུང་བཞི་རི་
རབ་ཀྱི་སྟེང་དུ་དཀྱིལ་འཁོར་བསྒོམ་པ་མ་རྒྱུད་དང་། འབྱུང་བཞི་ཡོངས་སུ་གྱུར་
ནས་བསྒོམ་པ་ཕ་རྒྱུད་ཀྱི་ཁྱད་ཆོས་སུ་གསུངས་ཤིང་། འདིར་ར་བ་དང་ཁང་
བརྩེགས་ ཐམས་ཅད་འབྱུང་ བཞི་ཡོངས་ སུ་ གྱུར་ནས་ བསྒོམས་ པས་ ཀྱང་ ཕ་
རྒྱུད་དང་བསྟུན་པར་ལེགས་པར་གྲུབ་པ་ཡིན་ནོ། །དེས་ན་གཤེད་དམར་ལྷ་ལྔ་ལྟ་
བུ་རི་རབ་ཀྱི་སྟེང་དུ་བསྒོམ་པ་ནི། ལྷ་ཕ་རྒྱུད་ནས་གསུངས་པ་དེ་སྒྲུབ་ཐབས་མ་
རྒྱུད་དང་སྒོ་བསྟུན་པ་ཡིན་ལ། མཁའ་འགྲོ་རྒྱ་མཚོ་དང་ནག་པོ་པ་ལྟ་བུ་ཕ་རྒྱུད་ཀྱི་
ལམ་འགྲོས་མང་པོ་སྦྱར་བ་རྣམས་དེ་ལས་ལྡོག་པ་སྟེ། ཡོ་ག་ནས་བཤད་པའི་
ཆོས་དབྱིངས་གསུང་དབང་བླ་མེད་ཀྱི་ཚུལ་དུ་སྒྲུབ་པ་ལྟ་བུ་ཡིན་པས། དེ་རིགས་
མ་ཕྱེད་པར་རྒྱུད་སྡེ་སོ་སོའི་ལམ་འགྲོས་བསྲེས་ནས་རྣམ་གཞག་འདྲེས་པ་ནི་ཤིན་
ཏུ་མི་རུང་ལ་དེ་དག་ལ་འགལ་སྤོང་དུ་མ་བྱེད་པའི་ཚེགས་ཆེན་རྣམས་ཀྱང་རང་
ཉིད་ངལ་བ་འབའ་ཞིག་ཏུ་ཟད་དོ། །འདིར་ཁང་བརྩེགས་ཀྱི་རྒྱ་ཁྱོན། སཱ་དྷ་པུ་
ཏྲས་ཁྲུ་བཞི་བརྒྱ་པར་བཤད་མོད། འགྲེལ་པའི་རྒྱ་དཔེ་བོད་དཔེ་ཀུན་ལས་ནི་ཁྲུ་
བརྒྱ་ཕྲག་གཉིས་པ་ཁོ་ནར་བཤད་པ་འདི་དཔངས་ཚད་ཡིན་པས་དེའི་ཕྱེད་ཀྱི་རྒྱ་
ཚད་མ་བྱས་ན་ཁང་པ་བརྩེགས་པར་མི་མངོན་ཞིང་། བརྩེགས་པར་བཤད་
-153-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
པས་ཐོག་གསུམ་བརྩེགས་ཀྱང་དོན་གྱིས་ཐོབ་པས་ན་བར་མར་གཙོ་བོ་དང་
ཕྱོགས་མཚམས་ཀྱི་ཁྲོ་བོ་བརྒྱད། སྟེང་ཁང་འོག་ཁང་དུ་ཁྲོ་བོ་གཉིས་འགོད་
དགོས་སོ། །ར་བ་གསུམ་རིམ་པ་ནི་ཐོ་རངས་གནམ་ས་འབྱར་བར་སྣང་བའི་
མཚམས་སུ་བསྒོམ་དགོས་པས་རྒྱ་གར་ལྟ་བུའི་རི་ངོས་དམའ་སར་རྒྱ་ཆེ་ཞིང་རི་
རོང་དྭགས་སར་རྒྱ་ཆུང་བར་གྲུབ་ལ། ར་བ་ལྔ་རིམ་པ་ཡང་། སཱ་དྷུ་པུ་ཏྲས་
གྲོང་འཁྱེར་བསྲུང་བའི་དོན་དུ་ཞེས་བཤད་པས་འཁྲུལ་ནས་སྔ་མའི་ནང་དུ་བསྒོམ་
པར་འདོད་པ་ནི་ཤིན་ཏུ་འཁྲུལ་ཏེ། ལུས་ངག་ཡིད་གསུམ་དང་ཁམས་དྲུག་གི་གོ་
རིམ་འཁྲུགས་པར་འགྱུར་ཞིང་། མངོན་རྟོགས་ཀྱི་ཐུགས་གསུང་སྐུའི་དོད་དུ་ཡང་
མི་འགྱུར་བས། རྣལ་འབྱོར་པའི་ཡུལ་དང་འཁོར་དང་ཉེ་དུ་སོགས་རྒྱ་ཆེ་ཆུང་
གི་དབང་གིས་ཚད་གཅིག་ཏུ་མ་ངེས་ནའང་དེ་གཉིས་གྲིབ་མའི་མཐའ་དང་ཡུལ་
འཁོར་ལ་དམིགས་པ་ཙམ་གྱི་ངང་ནས་ཉིས་འགྱུར་གྱི་ཚད་ལ་བརྟེན་པར་བྱའོ། །
དེས་ན་ཁ་དོག་གི་རིམ་པ་ཡང་། ཕྱི་ནས་རིམ་པ་བཞིན་དུ། སེར་དཀར་དམར་
ནག་ལྗང་བ་དང་། དཀར་དམར་ནག་པ་ཉིད་རིགས་ཀྱི། དེ་དག་ནང་ནས་འགོད་
པ་ནི་ལས་རྩུབ་པོ་ལ་རུངཡང་འཇམ་པོ་ལ་བྱར་མི་རུང་བར་དཀྱིལ་འཁོར་གྱི་རྩིག་
པའི་སྐབས་སུ་ལྔ་རིམ་ལ་རྒྱས་པར་གསུངས་པར་གསུམ་རིམ་ལ་ཡང་མཚུངས་ཏེ་
རྒྱས་པར་འོག་ཏུ་བཤད་པར་བྱའོ། །འདི་གཉིས་ལ་ར་བ་ཞེས་པའི་ཚིག་
གིས་ འཁྲུལ་ ནས་ སྟེང་ མེད་ པའི་ གནམ་ སངས་ སུ་ བྱས་ ནས་ ལྷ་ འགོད་ པའི་
སྐབས་སུ་ར་བའི་ཚད་ཀྱིས་ཞེས་གསུངས་པ་ཡང་། ར་བའི་རྒྱ་དང་ཁྱོན་མཉམ་
པའི་ཚད་ཀྱི་ནམ་མཁའ་ལ་སྟེང་གི་བསྲུང་མ་འགོད་པར་མཁས་པ་དག་གིས་
བཞེད་པ་ནི་མི་འཐད་དེ། །རྡོ་རྗེའི་ས་གཞི་དང་ར་བས་ཕྱོགས་མཚམས་དང་འོག་
-154-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
བསྲུང་དགོས་པ་བཞིན་དུ་སྟེང་ཡང་རྡོ་རྗེའི་གུར་གྱིས་བསྲུང་དགོས་པས། གུར་གྱི་
ཚིག་དངོས་སུ་མ་གསུངས་ཀྱང་རྒྱུད་སྡེ་མཐའ་དག་གི་བསྲུང་འཁོར་ཐུན་མོང་བ་
ལ་ཡོང་བས་ཁྱབ་པ་ཞིག་འདི་ལ་མི་འོང་བའི་རྒྱུ་མཚན་མེད་པས་ཅིས་ཀྱང་དགོས་
སོ༑ ༑འོག་རྡོ་རྗེའི་ས་གཞི་ཡང་། གསུམ་ཀ་ལ་གཅིག་ལས་མེད་ན་རེ་རེ་ཞིང་འོག་
གི་བསྲུངས་མ་ལ་ཕྱི་ནང་དུ་འགོད་པར་བཤད་པའི་ཕྱི་ནང་ངོས་མི་ཟིན་པས་
གསུམ་པོ་རེ་རེ་ཞིང་རང་རང་གི་རྒྱ་དང་འཚམས་པའི་འོག་ཏུ་རྡོ་རྗེའི་ས་གཞི་དང་
སྟེང་དུ་རྡོ་རྗེའི་གུར་དང་མདའ་མདུང་གི་དྲ་བ་འཕྲོ་བ་དགོས་སོ། །དེས་ན་ར་བའི་
ཁྱོན་གྱི་ཚད་ཀྱིས་ཞེས་པ་ནི། ར་བ་ཆེ་རུ་སོང་ནས་ལྷ་ཆུང་དུ་སོང་བ་ལྟ་ཞོག ཚད་
གཅིག་ཙམ་ཡང་མི་བྱེད་པར་ར་བའི་རྒྱ་ཁྱོན་ཆེ་རུ་སོང་བ་བཞིན་དུ། དེའི་ཕྱི་ནང་
གི་བསྲུངས་མ་རྣམས་ཀྱང་སྐུ་ཚད་ཆེ་རུ་གཏོང་བའི་དོན་ཏོ། དེས་ན། རྫ་མ་ཆེན་
པོ་ཁ་སྦུབ་པའི་ཁ་ལེགས་པར་བསྡམས་པའི་ནང་གི་དབུས་སུ་དེའི་ཕྱེད་ཙམ་ཁ་
སྦུབ་དེ་བཞིན་དུ་བྱས་པ་དང་དེའི་ནང་དུ་རྒྱ་ཕིབས་ཅན་གྱི་ཁང་པ་བརྩེགས་
པའི་དབྱིབས་ཅན་རྣམས་གཅིག་ནང་གི་ནམ་མཁའ་ལ་གཅིག་གནས་པ་ལྟ་བུའི་
བར་མཚམས་སུ་མདའ་མདུང་གི་དྲ་བ་འཕྲོ་བ་དངོས་སུ་གསུངས་པས་མེ་འོད་
འཕྲོ་བ་ཡང་གསུམ་ཀ་ལ་བྱའོ། །ར་བ་རང་རང་གི་རིམ་པ་རྣམས་ནི་སྦྲག་མ་རེག་
ལ་མ་འབྱར་ཙམ་དུ་གནས་པ་ཁོ་ན་ཡིན་ནོ། ཁང་བརྩེགས་ཀྱི་ནང་དུ་འཁོར་
ལོ་སྔོན་པོ་རྩིབས་བཅུ་པ་བྱས་པའི་ཕྱོགས་མཚམས་ཀྱི་རྩིབས་རྣམས་ཐོག་བར་
མའི་རྩིག་མཚམས་ལ་རྩེ་མོ་ཐུག་པ་དང་སྟེང་འོག་གི་རྩིབས་སྦུབས་སྟོང་ཁ་སྤྲད་
པའི་རྩེ་མོ་གཉིས་ཀྱིས་ཐོག་སྟེང་འོག་ཕུག་ནས་སྟེང་ཁང་འོག་ཁང་དུ་འཐོན་
པ་དང་། དབུས་ཀྱི་སྤྱད་མཚམས་ལས་ཕྱོགས་མཚམས་ཀྱི་རྩིབས་རྣམས་སྦུབས་
-155-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
མེད་པར་རལ་གྲི་སོ་གཉིས་མའི་རྩེ་མོ་ལྟ་བུར་སྐྱེས་པ་དང་། ནང་གི་སྦུབས་སྟོང་
གི་ནང་དུ་འཁོར་ལོ་སེར་པོ་རྩིབས་བརྒྱད་པའམ་པདྨ་འདབ་མ་བརྒྱད་པ་གང་རུང་
ལྟེ་བ་ལ་སུམ་ཆ་ཡོད་པའི་ཁྲུ་བཅུ་གཉིས་པའི་ལྟེ་བ་གཙོ་བོ་བཞུགས་པའོ། །འདི་
ལ་འཁོར་ལོ་དང་པདྨ་འདམ་ཁར་གསུངས་པས་འཁོར་ལོ་སྔོན་པོ་རྩིབས་བཅུ་པ་
ནི་མི་དགོས་པར་འདོད་པ་མང་མོད་ཀྱི། འཁོར་ལོ་རྩིབས་བཅུ་དག་ལ། །ཕྱོགས་
དང་ཕྱོགས་བྲལ་དུ་གནས་ཁྲོ་བོའི་ཚོགས་ནི་བསྒོམས་པར་བྱ། ཞེས་གོང་འོག་
གཉིས་སུ་གསུངས་པ་དོན་མེད་དུ་བཏང་བའི་སྐྱོན་ཡོད་པས། པདྨ་དང་འདམ་
ཁར་གསུངས་པ་ནི་འཁོར་ལོ་སེར་པོ་རྩིབས་བརྒྱད་པ་ཡིན་པས་དོན་མི་གཅིག་
གོ ༑འོ་ན་ཕྱོགས་མཚམས་བརྒྱད་ཀྱི་ཁྲོ་བོ་རེ་རེ་ཞིང་རྩིབས་ལ་འགོད་ཅེས་
གསུངས་ནས་སྟེང་འོག་ལ་མ་གསུངས་ཅི་ཞེ་ན། བསྲུང་འཁོར་གཞན་
ལྟར་སྟེང་འོག་གི་ཁྲོ་བོ་རྩིབས་ཀྱི་ནང་དུ་མི་འགོད་པར། རྩིབས་རྩེའི་ཐད་ཀྱི་ཕྱི་
རུ་འགོད་པ་ལ་དགོངས་སོ། །གཞན་དུ་ན། འཁོར་ལོ་དང་པདྨ་ལ་ཁྲུ་བཅུ་གཉིས་
ལས་མེད་ལ། ཁང་རྩེགས་ཀྱི་རྒྱུ་ལ་ཁྲུ་བརྒྱ་ལས་ཆུང་ཐབས་མེད་པས་ ཁྲོ་བོ་
རྣམས་དབུས་སུ་ཚོམ་བུ་ཆུང་ངུ་ལྟར་འགོད་དགོས་ལ། དེ་ལྟར་ན། ཕྱི་ནང་གི་
བསྲུངས་མ་རྣམས་ཁང་བརྩེགས་དང་ར་བ་ལ་ཞལ་སྦྱར་ནས་འགོད་པར་འདོད་
པ་དང་ཆེར་འགལ་བ་ཡང་ཡིན་ནོ། །རྟེན་པ་ལ། གཙོ་བོ་བསྐྱེད་པ་དང་། འཁོར་
སྤྲོ་བའོ། །དང་པོ་ནི། རྡོ་རྗེ་ཤུགས་བསྐྱེད་པ་སྟེ། འདི་ལ། བསྐྱེད་ཚུལ་ལ་དང་།
ངོ་བོ་ལ་དོགས་པ་དཔྱད་པའོ། །དང་པོ་ནི། སཱ་དྷུ་པུ་ཏྲས་འོག་ནས་མངོན་རྟོགས་
ཀྱི་སྐབས་ཀྱི་མངོན་བྱང་ལྔ་བསྐྱེད་ཇི་ལྟ་བ་བཞིན་བྱས་ནས། ཡུམ་ཞལ་གཅིག་
ཕྱག་གཉིས་མ་དང་བཅས་ཏེ་ཕྱག་རྒྱ་ ཕྱག་མཚན་སྔགས་ཀྱིས་འགོད་པ་དང་
-156-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
བཅས་པ་བྱས་པའང་སྤྲོ་ཞིང་ནུས་ན་འགལ་བ་མེད་མོད། འགྲེལ་ཆེན་རང་ན་ས་
བོན་རྐྱང་པ་ལས་ཡུམ་མི་བསྐྱེད་པར་བཤད་པ་འདིས་འགྲུབ་བོ། ཁ་ཅིག་ནི།
ཕྱག་རྒྱ་དང་ཕྱག་མཚན་རྒྱས་པར་སྔགས་ཀྱིས་འགོད་པ་དང་ཕྲེང་སྔགས་གཉིས་
བཟླ་བ་ནི། འོག་ནས་མལ་སྟན་ལྷ་གནས་ཀྱི་སྐབས་སུ་བཤད་པས། མཚན་མ་
ངན་ པ་ མཐོང་ན་ རྡོ་ རྗེ་ སློབ་ དཔོན་ གྱིས་ བྱེད་ དགོས་ པའི་ རྣལ་ འབྱོར་ ཡིན་
པས་འདིར་མི་དགོས་སོ་ཞེས་བཀག་ནས་རྡོ་རྗེ་ཤུགས་ཕྱག་རྒྱ་ལྔ་པ་སྔགས་མེད་
པ་གཅིག་བསྐྱེད་པར་བྱེད་དོ། །འདིའི་རྒྱུ་མཚན་དུ་རློམ་པ་ནི་གོང་དུའང་བཀག་ལ།
གཙོ་བོ་ངོ་བོ་ལ་དཔྱད་པ་ཉིད་ཀྱིས་ཁེགས་པར་འགྱུར་རོ། །
གཉིས་པ་ནི། སྐབས་འདིའི་གཙོ་བོ་རྡོ་རྗེ་ཤུགས་ཡིན་པ་ལ་ཐམས་ཅད་
མཐུན་ནའང་རྡོ་རྗེ་འཇིགས་བྱེད་དང་གཅིག་དང་ཐ་དད་ལ་ཇོ་ཞལ་མི་མཐུན་
ཏེ་༑ སྔ་མ་ནི། རྡོ་རྗེ་འཇིགས་བྱེད་ནི་དུས་ཀྱི་འཁོར་ལོ་ཁྲོས་པའི་སངས་རྒྱས་ཡིན་
ལ༑ རྡོ་རྗེ་ཤུགས་ནི་བྱང་ཆུབ་སེམས་དཔའ་ཡིན་པས་ཤིན་ཏུ་ཐ་དད་དོ་ཞེས་དམ་
བཅས་ནས། སྒྲུབ་བྱེད་ནི་བསྒོམ་པའི་གནས་སྐབས་དང་། ཕྱག་རྒྱའི་རྒྱན་དང་།
སྤངས་རྟོགས་དང་། རིགས་དང་རིགས་ཅན་རྣམས་ཐ་དད་པའི་ཕྱིར་རོ་ཞེས་པས་
སྒྲུབ་ལ། དེ་ཡང་དང་པོ་ནི། བཤད་མ་ཐག་པ་ལྟར་རྡོ་རྗེ་ཤུགས་ནི། བསྲུང་འཁོར་
གྱི་གཙོ་བོ་དང་སྒྲུབ་ལེའི་ཆར་འབེབས་ སོགས་ ལས་སྣ་ཚོགས་ ཀྱི་སྐབས་ སུ་
བསྒོམ་པར་གསུངས་ལ། རྡོ་རྗེ་འཇིགས་བྱེད་ནི། མལ་སྟན་ལྷ་གནས་སོགས་ཀྱི་
སྐབས་ ཁྱད་པར་བ་རེ་ཙམ་དུ་བསྒོམ་ ཞིང་། བསྒོམ་ཚུལ་ཡང་། འདི་ ལ་ རྒྱལ་
མཆོག་ གཉིས་དང་རྣལ་འབྱོར་གཉིས་ཚང་བར་བྱ་བར་གསུངས་ཤིང་། སྔ་མ་
ལ་དེ་འདྲ་མ་གསུངས་པ་དང་། བསྲུང་འཁོར་སྔོན་དུ་འགྲོ་བ་ཅན་རྡོ་རྗེ་འཇིགས་
-157-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
བྱེད་ཀྱི་རྣལ་འབྱོར་ལ་དམིགས་པར་བྱ་སྟེ་ཞེས་དེའི་སྔོན་དུ་བསྲུང་འཁོར་དགོས་
པར་ གསུངས་ ཤིང་། བསྲུང་འཁོར་ གྱི་ གཙོ་བོ་ རྡོ་ རྗེ་ཤུགས་ ཡིན་པས་
ཀྱང་ཐ་དད་དུ་གྲུབ་བོ། །སྒྲུབ་བྱེད་གཉིས་པ་ནི། འཇིགས་བྱེད་ཕྱག་རྒྱ་དྲུག་
པར་དང་ཤུགས་ཕྱག་རྒྱ་ལྔ་པར་སྟོད་སྨད་ཀུན་ཏུ་གསུངས་པའི་ཕྱིར་ཞེས་དང་།
གསུམ་ པ་ ནི། ཤུགས་ ལ་ ཁྲོ་བོའི་ དབང་ པོར་ གསུངས་ ཤིང་། ཁྲོ་
བོའི་དབང་པོ་རྣམས་ཀྱང་ས་བཅུ་པའོ་ཞེས་གསུངས་པ་དང་།
བཞི་པ་ནི། སྒྲུབ་ལེའི་གྱ་བདུན་པར། ཁྲོ་བོའི་དབང་པོ་རྡོ་རྗེ་ཤུགས་དང་
རྒྱལ་བའི་དབང་པོར་འགྱུར་ཏེ། ཞེས་སོགས་རིགས་དང་རིགས་ཅན་སྦྱོར་བའི་
སྐབས་སུ་སངས་རྒྱས་རྣམས་རིགས་བདག་ཏུ་བཤད་ནས་འདི་འདིའི་རིགས་ཞེས་
མ་སྦྱར་ལ། ཁྲོ་བོའི་དབང་པོ་ཡབ་ཡུམ་ལ་འདིའི་རིགས་ཅན་ནོ། །ཞེས་གསུངས་
པའི་ཕྱིར། ཞེས་པ་རྣམས་སྒྲུབ་བྱེད་དུ་འགོད་དོ། །དེ་དག་ནི་མ་ངེས་པ་ཤ་སྟག་ཏུ་
སྣང་སྟེ། ཀྱེ་རྡོར་ལྟ་བུ་འགའ་རེ་བསྲུང་འཁོར་གྱི་གཙོ་བོ་དང་མངོན་རྟོགས་དངོས་
ཀྱི་གཙོ་བོ་མིང་དང་རྣམ་པ་མི་མཐུན་པ་ཡོད་ཀྱང་། གསང་འདུས་འཕགས་ལུགས་
ལ་གཉིས་ཀ་ཞེ་སྡང་རྡོ་རྗེ་དང་། འཇིགས་བྱེད་དགྲ་ནག་ལ་དེ་གཉིས་ཉིད་དང་།
བདེ་མཆོག་ལའང་ཞལ་ཕྱག་མང་ཉུང་ཙམ་མ་གཏོགས་བདེ་མཆོག་ཉིད་གཉིས་
ཀའི་གཙོ་བོར་བྱེད་པའི་ཕྱིར་རོ། །གཉིས་པ་ཡང་མ་ངེས་ཏེ། ཡེ་ཤེས་
ལེའུར་༑ འཁོར་ལོ་སྡོམ་ཆེན་གྱི་གཙོ་བོ་ལ་ཕྱག་རྒྱ་དྲུག་དང་མགོ་ཕྲེང་སོགས་རྒྱས་
པར་ཡོད་ཀྱང་སྔར་བཤད་པའི་རྡོ་རྗེ་ཤུགས་སོ་ཞེས་རྡོ་རྗེ་ཤུགས་ཉིད་ཡིན་པར་
གསུངས་ཤིང་། དེའི་གཙོ་བོ་དུས་འཁོར་ཉིད་ཡིན་པར་གསུངས་པ་ལྟར་རང་ཡང་
ཁས་ལེན་པའི་ཕྱིར་རོ། །དེས་ན་སྔར་བཤད་པའི་རྡོ་རྗེ་ཤུགས་དང་མཚན་ཉིད་
-158-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
ལྷག་མ་མཚུངས་པ་ལ་དགོངས་སོ་ཞེས་སྨྲ་བའང་སྐྱོག་བཤད་དོ། །གསུང་པ་ཡང་
མ་ངེས་ཏེ། ཁྲོ་བོ་སྡེ་ཚན་དང་སེམས་དཔའ་སེམས་མར་བཤད་པ་རྣམས་ས་བཅུའི་
བྱང་སེམས་ཀྱི་ཚུལ་འཛིན་ཞེས་པ་ཙམ་ཡིན་གྱི་གཙོ་འཁོར་རྟོགས་པ་མཐོ་དམན་
དང་རྒྱུད་ཐ་དད་དུ་འདོད་པ་ནི་གསང་སྔགས་སྤྱི་དང་ཁྱད་པར་བླ་མེད་ཀྱི་རྣམ་
གཞག་མ་ཆགས་པར་ཟད་དོ། །དེ་ལྟ་མ་ཡིན་ན། སྒྲུབ་ལེའི་བརྒྱ་སོ་གཉིས་པར།
ཕུང་པོའི་བདུད་རྟ་གླང་ཆེན་ལྤགས་པ་མ་ལུས་བཤུས་ནས་རྐང་པ་ཟུང་ཞིག་དག་
ན་འཛིན། །ཞེས་སོགས་བདུད་བཞིའི་སྒྲིབ་པ་ལྷག་མ་ཆ་ཤས་ཙམ་མ་སྤངས་སོ་
ཞེས་པའི་བརྡར་གླང་ལྤགས་དང་ཐོད་ཁྲག་དང་། ཚངས་མགོ་དང་། རོ་གདན་
རྣམས་བྱེད་ལ། དེ་རྣམས་ཕུང་པོ། ལྷའི་བུ། འཆི་བདག ཉོན་མོངས་པའི་བདུད་
རྣམས་ཀྱི་ཆ་ཤས་ལུས་པའི་བརྡ་སྟོན་དུ་གསུངས་ཤིང་
། དེ་རྡོ་རྗེ་འཇིགས་བྱེད་ཀྱི་
ཁྱད་ཆོས་སུ་ཁྱེད་རང་གིས་ཀྱང་བཤད་པས། དེ་ཡིན་ན་དེ་བཞིན་གཤེགས་
པ་ཡིན་པས་ཁྱབ་པར་འདོད་པ་དང་འགལ་ལོ། །ཅི་སྟེ་གཞུང་དེས་ནི་རྡོ་རྗེ་
ཤུགས་དང་ཐུན་མོང་གི་ཁྱད་ཆོས་སྟོན་ལ་དེ་དག་རྡོ་རྗེ་ཤུགས་ལ་སྦྱོར་ཞེ་ན། རྡོ་རྗེ་
སྙིང་འགྲེལ་གྱི་མགོ་བོའི་མཆོད་བརྗོད་དུ། ཉོན་མོངས་ཤེས་བྱ་བསྡུས་དང་སྦྱོར་བ་
བྲང་འགྲོ་ཕྱག་རྒྱ་སྟག་གི་ལྤགས་པ་ཡིས། །གང་ལ་བདུད་སོགས་སྒྲིབ་རྣམས་ཆ་
ཙམ་ལྟ་བུར་སེམས་ཅན་དོན་དུ་རྒྱན་དེ་ལ། །བཏུད་ནས། ཞེས་གསུངས་པས། སྐྱེ་
རྡོ་རྗེའམ་དུས་འཁོར་ཉིད་ཀྱང་ས་བཅུ་པར་འགྱུར་རོ། །དེ་དག་ནི་སྒྲིབ་པ་ཟད་
པར་སྤངས་ཀྱང་གདུག་པ་འདུལ་བའི་དོན་དུ་དེ་ལྟ་བུའི་ཚུལ་སྟོན་ཞེས་པའོ། །ཞེ་
ན་ནི། ཁྲོ་བོའི་དབང་པོ་ས་བཅུ་པར་བཤད་པ་དེའི་ཚུལ་སྟོན་པ་དང༌། སྤྱིར་ཡང་
གཙོ་འཁོར་གྱི་ཚུལ་སྟོན་པའོ་ཞེས་སྨྲ་རུ་མི་རུང་བ་ལ་རྒྱུ་ཅི་ཞིག དེ་བཞིན་དུ་
-159-
%



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
སྐབས་དེར་ཁྱེད་རང་གིས་དྲངས་པའི་རྩ་རྒྱུད་འབུམ་ལྔ་ལས། ཉོན་མོངས་
བདུད་དང་སྙོམས་འཇུག་དང་། །ཤེས་བྱའི་སྒྲིབ་པ་ཉིད་ཀྱང་ནི། ཁྲོ་བོ་ཆེན་
པོས་ངེས་བསྲེགས་ཀྱང་། །ཆ་ཤས་ཙམ་ནི་བསྲུང་བར་མཛད། །ཅེས་པའི་ཁྲོ་བོ་
ཆེན་པོ་དེ་ཀྱེ་རྡོར་ཡིན་ནམ་མིན། མ་ཡིན་ན་སྐབས་དང་མ་འབྲེལ། དེ་རྡོ་རྗེ་
སྙིང་འགྲེལ་གྱི་མཆོད་བརྗོད་ ཀྱི་ ཁུངས་ སུ་ བྱེད་པའི་སྐབས་ ཀྱི་ཀྱེ་རྡོར་ ཡིན་
ན༑ དེ་ས་བཅུ་པར་འགྱུར་ཏེ། ཁྲོ་བོ་ཆེན་པོ་ཡིན་པའི་ཕྱིར་རོ། །དེས་ན་སྤྲུལ་སྐུ་
ཤཱཀ་ཐུབ་ལ་ལས་སྒྲིབ་ཀྱི་ལྷག་མ་ཡོད་པ་སྐུ་ཚེ་དེ་ལ་སངས་རྒྱས་ནས་ཀྱང་མྱོང་
པའི་ཚུལ་སྟོན་པ་ལྟར་གདུལ་བྱ་གདུག་པ་ཅན་གྱི་ངོར་ད་དུང་སྒྲིབ་པའི་ལྷག་མ་
ཅུང་ཟད་ལུས་པས་ཞེ་སྡང་མ་ཟད་པར་ལྟར་བསྟན་ན་གདུལ་སླ་བ་ལ་དགོངས་
པས་ཁྲོ་བོའི་ཕྱག་མཚན་དང་རྣམ་པ་རྣམས་སྟོན་ཞེས་པ་ཡིན་པས། གཙོ་
བོ་དུས་འཁོར་ཉིད་ཀྱི་ཐོད་ཁྲག་དང་ཚངས་མགོ་དང་རོ་གདན་ཡང་དེ་ལྟར་ཡིན་ཏེ།
སྤྲུལ་སྐུ་ཡིན་པའི་ཕྱིར་རོ། །བླ་མེད་ཀྱི་དཀྱིལ་འཁོར་གྱི་གཙོ་བོ་ནི་ལོངས་སྐུ་ཁོ་
ན་ཡིན་གྱི་སྤྲུལ་སྐུར་འདོད་མཁན་སུ་ཡང་མེད་དོ་ཞེ་ན། མེད་པ་ཉིད་མ་བཟང་སྟེ།
རྡོ་རྗེ་འཆང་རང་གིས་བཤད་དགོས་པའི་དཀྱིལ་འཁོར་ཐམས་ཅད་འཕྲལ་དུ་སྤྲུལ་
ནས་གསུངས་པ་ཤ་སྟག་ཡིན་ལ། ཞལ་ཕྱག་དང་སྐུ་མདོག་མ་ངེས་པ་སྣ་
ཚོགས་སུ་བསྟན་པ་ཉིད་ཀྱིས་སྤྲུལ་སྐུར་ལེགས་པར་གྲུབ་བོ། །དེས་ན་སྤྲུལ་སྐུ་ལ་
བཟོ་དང་སྐྱེ་བ་དང་མཆོག་གི་སྤྲུལ་སྐུ་གསུམ་ལས་ཕྱི་མ་དང༌། དེ་ལ་ཐུན་
མོང་དང་དེ་མིན་གཉིས་སུ་ཡོད་པའི་ཕྱི་མ་ནི་རྒྱུད་སྡེ་ནས་གསུངས་པའི་རྟེན་དང་
བརྟེན་པར་བཅས་པའི་དཀྱིལ་འཁོར་མཐའ་དག་ཡིན་ལ། ལོངས་སྐུ་ནི་ངག་གི་
རང་བཞིན་ ས་བཅུའི་བྱམས་སེམས་ལ་ཆོས་གསུངས་པ་པོ་ཞལ་གཅིག་ཕྱག་
-160-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
གཉིས་པ་མཚན་དཔེའི་ཆ་ཤས་མཐའ་དག་རྫོགས་པ་ཁ་སྦྱོར་གྱི་ཡན་ལག་བདུན་
ལྡན་ཁོ་ན་ཡིན་གྱི། སྤྱན་ཅུང་ཟད་བྱེ་བ་ལའང་སྤྱན་དཀྱུས་རིང་བའི་མཚན་དཔེ་མི་
ཚང་ལ། སྤྱན་གསུམ་པ་ལ་མཚན་གྱི་གཙོ་བོ་མཛོད་སྤུ་དུང་ལྟར་འཁྱིལ་བ་མི་སྲིད་
ཅིང་༑ ཡན་ལག་དང་ཉིང་ལག་སྦོམ་ཞིང་ཐུང་བ་ལ་ཕྱག་དང་ཞབས་དང་སོར་མོ་
རིང་བ་སོགས་དང་། ཁྲོ་བོ་མི་སྡུག་པའི་ལྟས་བཅོ་བརྒྱད་ཚང་བ་ལ་བལྟ་ན་སྡུག་
པའི་སྐུ་མི་སྲིད་དོ། །དེ་ལྟ་མ་རྟོགས་པར་དུས་འཁོར་གྱི་ཐོད་པ་དང་ཚངས་
མགོ་སོགས་སྐྱོན་དུ་ཤོར་དོགས་ནས་སྐབས་དེའི་ཐོད་ཁྲག་དང་མགོ་བོ་གཉིས་ཁྲོ་
བོ་དེའི་ཕྱག་ཐ་མ་གླང་ལྤགས་འཛིན་མཁན་དེ་གཉིས་ཀྱིས་འཛིན་པར་འདོད་
པ་ཡང་སྔགས་ལ་འཕྲུལ་མ་ཆགས་པའི་རྣམ་འགྱུར་རོ། །དེ་ལྟར་ན་རིགས་དང་
རིགས་ཅན་དུ་གསུངས་པའང་གཙོ་བོས་དེ་ལྟ་བུའི་ཚུལ་བསྟན་པར་ཟད་པས། ཁྲོ་
བོ་དེ་གཉིས་ལ་ནི་ལྡོག་པ་ཐ་དད་ཀྱང་མེད་ཀྱི་མཚན་གྱི་རྣམ་གྲངས་ཙམ་དུ་ཟད་ལ།
གདུལ་བྱ་འདུལ་བ་དང་བྱ་བ་བྱེད་ཚུལ་གྱི་སྐབས་ཀྱིས་ཤིན་ཏུ་ཁྲོས་མ་ཁྲོས་ཀྱི་
ཁྱད་པར་ཙམ་མོ། །དེས་ན་ཕྱག་རྒྱ་ལྔ་དང་དྲུག་པ་སོགས་ཁྲོས་མ་ཁྲོས་ཀྱིས་
རྒྱུད་ཐ་དད་དུ་འབྱེད་པ་ནི། འཇམ་དབྱངས་དང་འཇིགས་བྱེད། སྤྱན་རས་
གཟིགས་དང༌ ཕྱག་ དྲུག་ པ་ སོགས་ ཀྱིས་ མ་ ངེས་ པ་ ཤིན་ཏུ་ ཆེ་བས་ བླུན་ པོ་
ལ་ཡང་དོགས་པའི་གནས་མེད་དོ། །གཞན་ཡང་། བགེགས་དང་ཡེ་ཤེས་
པ་སོགས་རྡོ་རྗེ་ཤུགས་ཀྱི་རྡོ་རྗེ་ལྕགས་ཀྱུས་བཀུག །ཅེས་པའི་ཏིང་ངེ་འཛིན་དང་།
བཛྲ་བྷེ་ར་ཝ་ཡ་ཨཱ་ཀར་ཡ་ཛ༔ ཅེས་པའི་སྔགས་གཉིས་སྦྲེལ་བས་ཀྱང་གཅིག་
ཏུ་འགྲུབ་བོ། །དེ་ལྟར་ན་བསྲུང་འཁོར་ནི་བསྲུང་བཟློག་ཁྱད་པར་ཅན་ཁྲོ་བོའི་
ཕྲིན་ལས་གཙོ་བོར་གྱུར་པའི་ཕྱིར། ཕྱག་རྒྱ་དང་ཕྱག་མཚན་སྤྲུལ་རྒྱན་ཐམས་
-161-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ཅད་སྔགས་ཀྱིས་འགོད་པའི་རྒྱས་པ་འདི་གཙོ་བོར་བྱ་ཞིང་ལོང་མེད་པ་སོགས་ལ།
རྡོ་རྗེའི་རྣ་རྒྱན་ལ་སོགས་པའི་ཕྱག་རྒྱ་དང་ཕྱག་མཚན་དང་སྤྲུལ་རྒྱན་དང་རྡོ་རྗེའི་
ཚོགས་ཀྱིས་ལེགས་པར་བརྒྱན་པར་གྱུར། ༀ་ཧཱུྃ་ཀྲོ་དྷེན་སོགས་མན་ཆད་སྦྱར་
བའང་རུང་ངོ༌། །དེ་ལ་ཕྱག་རྒྱ་དྲུག་ནི། སྤྱི་བོའི་འཁོར་ལོ་མི་བསྐྱོད་པ། །རྣ་ཆའི་
བདག་ཉིད་འོད་དཔག་མེད། །མགུལ་གྱི་ཕྲེང་བ་རིན་ཆེན་བདག །ལག་པ་རྣམ་
པར་སྣང་མཛད་དེ། །སྐེ་རགས་ལ་ནི་དོན་ཡོད་གནས། །ཞེས་དང་། ཐལ་ཆེན་རྡོ་
རྗེ་སེམས་དཔར་བརྗོད། །ཅེས་སྦྱར་ཏེ། རྡོ་རྗེ་སྙིང་འགྲེལ་དུ་དེ་དག་སྦྱར་བའི་
ཚིགས་བཅད་འབྱུང་བ་བཞིན་དཀྱིལ་ཆོག་ཏུ་བཀོད་པ་ལྟར་རོ། །འཁོར་ལོ་ནི།
ཤི་རོ་མ་ཎི་ཞེས་པ་སྤྱི་བོའི་ནོར་བུ་སྟེ། དེ་ཡང་ལག་གདུབ་དང་རྐང་གདུབ་
གཉིས་ཀ་གཅིག་ཏུ་བགྲངས་ནས་རྣམ་སྣང་ས་ཁམས་དང་སྦྱར་བས། སྔར་དཔྲལ་
བར་འོད་དཔག་མེད་ནས་གསང་བར་རྡོ་རྗེ་སེམས་ཀྱི་བར་རིགས་དྲུག་བཀོད་པའི་
རིམ་པ་དང་མཐུན་པར་གནས་སོ། །དེ་རྗེས་ཟླ་ཕྱེད་དར་དཔྱངས་དང་། མཆོད་
ཕྱིར་ཐོགས་ནི་སྤྱི་བོའི་ཕྱག་རྒྱའི་འཁོར་དུ་བཤད་པས་ན་ཟུར་དུ་མི་བགྲང་བས་
ཕར་ཕྱིན་དྲུག་དག་པའི་ཕྱག་རྒྱ་དྲུག་པོ་དེའི་སྟེང་དུ། སྟག་ལྤགས། མགོ་
ཕྲེང་༑ ཐོད་སྐམ། གླང་ལྤགས་ཏེ་བཞི་པོ་ཕར་ཕྱིན་གཞན་བཞི་དག་པ་སྟེ་
བསྡོམས་ པས་ ཕར་ ཕྱིན་བཅུའི་ རང་བཞིན་ཕྱག་རྒྱ་བཅུར་བཤད་དོ། །དེ་ཡང་
བརྟག་གཉིས་སུ། བླ་མ་སློབ་དཔོན་འདོད་ལྷ་ལ། །ཕྱག་འཚལ་དོན་དུ་འཁོར་
ལོ་འཛིན། །ཞེས་དྲང་དོན་དུ་ཕྱག་འཚལ་བའི་དོན་དུ་ལུས་ཀྱི་དྲུག་ཆ་མགོ་བོ་བླ་
མ་ལ་འབུལ་བ་མཚོན་ཞིང་ངེས་དོན་དུ་སྤྱི་བོའི་བྱམས་སེམས་ལ་འདུད་པས་སྦྱིན་
པའོ༑ ༑བླ་མ་རྡོ་རྗེ་འཛིན་པ་ལ། །དམོད་ཚིག་མི་ཉན་པ་ཡི་ཕྱིར། །རྣ་བ་དག་ལ་
-162-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
རྣ་ཆ་བཟང་། །ཞེས་དྲང་དོན་དུ་འཁོར་ལོ་འཛིན། ཞེས་དྲང་དོན་དུ་བླ་མ་ལ་དམོད་
པའི་ཚིག་ལ་རྣ་བ་མི་གཏོད་པ་དང་། ངེས་དོན་དུ་སྐྱེ་བོ་མ་རུངས་པ་དྲང་ཞིང་རང་
ཉིད་ལས་མི་ཉམས་པར་བྱེད་པས་རྣ་ཆ་ནི་བཟོད་པའོ། །སྔགས་ཀྱི་བཟླས་པས་
མགུལ་རྒྱན་ཉིད། །ཅེས་དྲང་དོན་བཟླས་བརྗོད་དང་། ངེས་དོན་སྲོག་མི་ཤིགས་པ་
བསྡུད་པས་མགུལ་རྒྱན་ནི་བརྩོན་འགྲུས་སོ། །གདུབ་བུ་སྲོག་ཆགས་གསོད་པ་
སྤངས༑ ༑ཞེས་པ་དྲང་དོན་འཚེ་བ་སྤང་། ངེས་དོན་ཀུན་བྱམས་སེམས་ཀྱི་སྲོག་མི་
གཅོད་པས་གདུབ་བུ་ཚུལ་ཁྲིམས་སོ། །ཕྱག་རྒྱ་བསྟེན་པ་སྐ་རགས་ཉིད། །ཅེས་པ་
དྲང་དོན་དུ་ཕྱག་རྒྱ་མོ་བསྟེན། ངེས་དོན་དུ་བདེ་བའི་རྟེན་ལྟེ་བར་མི་ཉམས་པར་
བྱེད་པས་སྐ་རགས་བསམ་གཏན་ནོ། །ཆོས་ཐམས་ཅད་ལ་བདག་མེད་ཀྱི་རྒྱས་
གདབ་པར་མཚོན་པས་ཐལ་ཆེན་ཤེས་རབ་བོ། །གཞུང་གཞན་ནས་མགུལ་
རྒྱན་སྦྱིན་པ། སྐ་རགས་བརྩོན་འགྲུས། འཁོར་ལོ་བསམ་གཏན་དུ་བཤད་དོ། །
སྟག་ལྤགས་ནི་ཐབས་ཏེ། ཐབས་ཀྱིས་མངོན་པའི་ང་རྒྱལ་ཟད་པར་བྱེད་
པའོ༑ ༑མགོ་ཕྲེང་སྟོབས་ཏེ། སྟོབས་ཀྱི་བདུད་འཇོམས་ཤིང་བདུད་བརྒྱའི་ཕྲེང་
བ་ཡིན་པས་སོ། །ཐོད་པ་ཁ་དོག་ལྔའི་ཕྲེང་བ་ནི་སྨོན་ལམ་སྟེ། ཡེ་ཤེས་ལྔ་མཐར་
ཕྱིན་པའི་ཚེ་སྨོན་ལམ་རྫོགས་པས་སོ། །གླང་ལྤགས་ཡེ་ཤེས་ཏེ། མ་རིག་པའི་
གླང་པོ་བསད་པ་མཚོན་པས་སོ། །དེ་དག་ལ་གནས་ཀྱི་དབྱེ་བས་སྟོང་ཉིད་བཅུ་
དྲུག་ཏུ་བཤད་པས་ནི། རྣ་རྒྱན་ལ་གཉིས་དང་
། གདུབ་བུ་ལ་བཞི་ཡོད་པས།
རེ་རེ་སྔར་བགྲངས་པའི་ལྷག་པོ་བཞི་དང་ཟླ་ཕྱེད་དང་ཚངས་སྐུད་བསྣན་གསུངས་
ཡང་༑ གདུབ་བུ་ལ་ལག་པའི་བཞི་དང་རྐང་པའི་གཉིས་ཏེ་དྲུག་ཏུ་ཕྱེ་ནས་
བགྲངས་ན་སྔ་མ་རྣམས་ལ་གནས་ཀྱི་དབྱེ་བར་འགྲོའི། གཞན་དུ་ན་དར་དཔྱངས་
-163-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ཀྱང་ཡོད་དོ། །འདི་དག་ནི་ཧཾ་ཧ སོགས་ཀྱི་ཐིག་ལེ་ཡོད་པ་རྣམས་དང་ཐུང་ངུ་
རྣམས་ གཡོན་པའི་དང་། ཚེག་དྲག་ཅན་དང་རིང་པོ་རྣམས་གཡས་པ་སྟེ། ཐིག་
ལེའི་རང་བཞིན་དཀར་ཆ་གཡོན་ན་གནས་པ་ཐབས་དང་། ཚེག་དྲག་གི་རང་
བཞིན་དམར་ཆ་གཡས་ན་གནས་པ་ཤེས་རབ་ཡིན་པས་སོ། །དེས་ན་སྐབས་
གཞན་དུ་ཡབ་རྣམས་ཀྱི་ས་བོན་ཐུང་ངུ་དང་ཐིག་ལེ་ཡུམ་གྱི་རིང་པོ་དང་རྣམ་
བཅད་བྱེད་པ་སོགས་ཀྱང་དེ་བཞིན་ནོ། །འདི་དག་ལ་ཡང་། ཀརྞ་ཡོར་
ཅེས་སོགས་རྣམ་དབྱེ་བདུན་པའི་གཉིས་ཚིག་ཨོས་ཀྱི་རྗེས་ཏེ། ཀརྞའི་སྲོག་གི་
ཨ་ཡིག་འདི། དྷུ་ཊ་མང་པོ་ཉིད་ལ་ནི་ཨེའོ། ཨོས་ལའང་ངོ་ཞེས་པས་ཨེ་དང་ཨེ་
ཨ་ཡར་བསྒྱུར་བའི་ཡ་ལ་ཨེས་ཀྱི་ཨོ་བཅུག ས་རྣམ་བཅད་དང་དེ་རར་གྱུར་པའི་
རྗེས་ཡིན་པའི་ཕྱིར་རོ། །དེས་ན་འདི་དག་ལ་ཡང་རྣ་བ་གཡོན་གཡས་ལ་
ཞེས་སོགས་ཀྱི་བོད་སྐད་ཀྱང་སྦྱོར་བ་ནི་རྣ་བ་གཡོན་གཡས་ལ་རྣ་བ་གཡོན་
གཡས་ ལ་ ཞེས་ སོགས་ ལན་ གཉིས་ གཉིས་ བརྗོད་ པས་ སྔགས་ ཀྱི་ དོན་ མི་
ཤེས་སོ། །ཞེས་གསལ་བར་སྒྲོགས་པ་ཁོ་ནར་ཟད་དོ། །སྔགས་ཀྱི་དོན་རྣམས་ནི་
མཆན་དུ་བྲིས་པས་འདིར་མི་བརྗོད་དོ། །ཕྱག་མཚན་ལ་ནི། གནས་ཀྱི་སྒྲ་གསལ་
བར་མེད་པས་མཚམས་སྦྱར་གྱི་ཚིག་མངོན་རྟོགས་རྒྱས་པར་བྲིས་པ་ཙམ་དགོས་
ཤིང་༑ དེ་ཙམ་གྱིས་སྔགས་ཀྱི་དོན་རྣམས་ནི་འགྲུབ་ལ། ས་བོན་ནི། ཧ་དང་ཀྵ།
ཝ་དང་ར་ཐིག་ལེ་དང་རྣམ་བཅད་རྣམས་གཡོན་དང་གཡས་སམ་ཐབས་དང་ཤེས་
རབ་ཀྱི་རང་བཞིན་དུ་ལེགས་པར་གནས་པས་གཡོན་གཡས་ཀྱི་ས་བོན་དུ་བཀོད་
ལ༑ རེ་རེ་ཡང་ཐབས་ཤེས་ཡ་མི་འབྲལ་བའི་ཕྱིར་དུ། དབྱངས་ཨ་ཡིག་ཐུང་ངུ་
གཡོན་དང་རིང་པོ་གཡས་ལ་བཀོད་དོ། །གླང་ལྤགས་འཛིན་པའི་ཕྱག་གཉིས་
-164-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
ཕྱག་ཐམས་ཅད་ཀྱི་ཡེ་ཤེས་ཀྱི་ཆ་ཡིན་པས་ཧ་དང་ཀ་གཉིས་ལ་དབྱངས་བཅུ་
གཉིས་པོས་ འཁྱུད་ པར་ གསུངས་སོ། །ཀླུའི་རྒྱན་འགོད་ པའི་ ཚེ་རྡོ་ རྗེའི་ ཕྱག་
རྒྱ་འཆའ་བར་སྔ་རབས་པ་འདོད་ཀྱང་ཀླུའི་ཕྱག་རྒྱ་ཉིད་འགོད་པ་ལེགས་སོ། ། །
འདིར་ཡང་ལུས་ལ་རྡོ་རྗེ་འགོད་དགོས་ཏེ། སྔར་བཀོད་པ་དུས་འཁོར་ལྷན་སྐྱེས་
ཀྱི་སྐུ་ཡིན་ལ། དེ་ཡོངས་སུ་གྱུར་ནས་རྡོ་རྗེ་ཤུགས་སུ་གསར་དུ་བསྒོམས་པའི་ཕྱིར་
རོ༑ ༑དེ་ལྟར་སྣང་བ་གསལ་བའི་སྟེང་དུ་ང་རྒྱལ་ཤིན་ཏུ་བརྟན་པ་དགོས་པས།
ཨོ་ཧཱུྃ་ཀྲོ་དྷེན་སོགས་ཀྱིས་བསྲུང་མ་རྣམས་འབྱིན་པ་པོ་དང་ཁྲོ་བོ་ལ་བཀའ་བསྒོ་
བ་པོར་ང་རྒྱལ་བསྐྱེད་པར་བྱའོ། །
གཉིས་པ་ལ། བཅུ་ཚན་དྲུག་གི་དང་པོ་ཁྲོ་བོ་ལ། སྟེང་དང་ཕྱོགས་བཞིའི་
ཁྲོ་བོ་ཞལ་གསུམ་ཕྱག་དྲུག་པ་དང་། འོག་དང་མཚམས་བཞིའི་ཁྲོ་བོ་ཞལ་གཅིག་
ཕྱག་བཞི་པར་མཛད་པ་ཤིན་ཏུ་མང་ཞིང་། སློབ་དཔོན་ཨ་བྷ་ཡས་ཐམས་ཅད་
ཞལ་གསུམ་ཕྱག་དྲུག་པར་བཤད་པ་ལའང་། འདིར་འཆད་པར་འགྱུར་བའི་
ཕྱག་དང་མཚོན་ཆ་དང་ཞལ་དང་ལྡན་པ་ཞེས་འགྲེལ་ཆེན་དུ་གསུངས་པ་སྒྲུབ་ལེ་
ལ་སྙེག་དགོས་ལ་དེར་མཚམས་འོག་ཞལ་གཅིག་ཕྱག་བཞི་པར་བཤད་པའི་ཕྱིར་
རོ༑ ༑ཞེས་དགག་པ་དང་བཅས་ནས་འཆད་དོ། །དེ་ཡང་འཐད་པ་མིན་ཏེ།
ལུང་དེ་ནི་ཧ་ཡིག་ལས་གྲུབ་པ་ཁ་དོག་ལྗང་ཁུར་འཆད་པར་འགྱུར་བའི་ཞེས་
གཙུག་ཏོར་ཁོ་ན་ལ་སྦྱར་ཞིང་། གཞན་རྣམས་ལའང་ཁ་དོག་སོགས་གཅིག་
པ་དགོས་པར་དགོངས་པ་ཁོ་ན་ཡིན་གྱི། མཚམས་འོག་སྒྲུབ་ལེའི་མངོན་
རྟོགས་ཇི་བཞིན་དགོས་པར་བཞེད་ན། འགྲེལ་ཆེན་ཉིད་ལ་ནང་འགལ་འབྱུང་སྟེ།
སྒྲུབ་ ལེའི་ ལྷ་ མིན་ དབང་ པོའི་ སྒྲུབ་ ཐབས་ ཀྱི་ སྐབས་ དང་ མཚུངས་ པ་ བྱས་
-165-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ན་འགལ་པ་སྤོང་མི་ཐུབ་པའི་ཕྱིར་ཏེ། དེར། ཕྱི་རོལ་རེ་ཁཱ་གསུམ་ལ་ཕྱོགས་
བཅུའི་དཀྱིལ་འཁོར་དུ་ནི་དེ་བཞིན་ཁྲོ་བོའི་མཚན་མ་རྣམས་ཅེས་པ་ནི། དེ་བཞིན་
གཤེགས་པ་རྣམས་ཀྱི་ཇི་ལྟ་བ་བཞིན་དུ་ཕྱོགས་རྣམས་སུའོ། །ལྷ་མོ་རྣམས་ཀྱི་ཇི་
ལྟ་བ་བཞིན་དུ་ཕྱོགས་བྲལ་རྣམས་སུའོ། །སྟེང་དུ་གཙུག་ཏོར་གྱི་རྡོ་རྗེའོ། འོག་ཏུ་
གནོད་མཛེས་ཀྱི་དགྲ་ལྟ་སྟེ་ར་བ་གསུམ་པོ་རྣམས་བསྲུང་བའི་སླད་དུའོ། །ཞེས་
གསུངས་ཤིང་། མཚམས་ཀྱི་ཁྲོ་བོ་སྐུ་འཁོར་ནས་ གསུངས་ པ་ལ་ཡུམ་བཞིའི་
མཚན་མ་འོང་དོན་དང་སྟེང་འོག་ཏུ་རྡོ་རྗེ་དང་དགྲ་སྟ་འོང་དོན་མེད་པའི་ཕྱིར་
རོ༑ ༑སྤྱིར་ཁྲོ་བོ་རྣམས་ཐུགས་སྐུ་རིམ་པ་ཐ་དད་དུ་བྱེད་ན་སྒྲུབ་ཐབས་
ལྟར་དགོས་ཀྱང་། དེར་ར་བ་གསུམ་པ་བསྲུང་བ་ལ་རིམ་པ་ཐ་དད་མེད་པས་
གཤེགས་པ་གཤེགས་མ་བཞིན་ས་བོན་ཡང་རིང་ཐུང་དང་ཕྱག་མཚན་ཡང་གཅིག་
པ་དང་ཞལ་ཕྱག་ཀྱང་ཕྱོགས་དང་ཕྱོགས་མཚམས་འདྲ་བར་བྱེད་པ་ཡིན་ནོ་ཞེས་
གསུངས་པ་ན། འདིར་ཡང་དེ་ལྟར་མཚུངས་སོ། །གཞན་ཡང་སྒྲུབ་ལེར་གཙུག་
ཏོར་གཅིག་ཉིད་ཐུགས་དཀྱིལ་དུ་ཞལ་གསུམ་ཕྱག་དྲུག་པ་དང་། སྐུ་དཀྱིལ་དུ་
ཞལ་གཅིག་ཕྱག་བཞི་པར་མཛད་པའི་རྒྱུ་མཚན་ཅི། ཐུགས་དཀྱིལ་སྙིང་
པོའི་དཀྱིལ་འཁོར་ཡིན་པས་ཞལ་གསུམ་ཕྱག་དྲུག་པ་ལས་ཉུང་བ་མི་རུང་ལ།
གསུང་དང་སྐུ་ལ་ཞལ་གཅིག་ཕྱག་བཞི་ལས་མང་བ་མི་རུང་བས་ཡིན་ནོ་ཞེ་
ན༑ འདིར་ཡང་དེར་ཐལ་ཏེ། སྙིང་པོའི་དཀྱིལ་འཁོར་ཡིན་པའི་ཕྱིར་ཏེ། ཁྲོ་བོ་
བཅུ་ཀ་བཀོད་པའི་མཇུག་ཏུ་སྙིང་པོའི་དཀྱིལ་འཁོར་བཀོད་པའོ། །ཞེས་གསུངས་
པའི་ཕྱིར་རོ། །དེ་བཞིན་དུ་ཁང་བརྩེགས་ཡིད་བསྲུང་བྱེད་དང་སྦྱོང་བྱེད་ཡིན་པས་
ཀྱང་ཐུགས་དཀྱིལ་དུ་གྲུབ་པའི་ཕྱིར་རོ། །དེ་བཞིན་དུ། རྡོ་རྗེ་སྙིང་འགྲེལ་དུ་ཡང་
-166-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
བསྲུང་འཁོར་གྱི་ཁྲོ་བོ་བཅུ་ཀ་ཞལ་གསུམ་ཕྱག་དྲུག་པར་གསུངས་པས་གྲུབ་
བོ༑ ༑ལུང་རིགས་འདི་དག་གིས་ནི། སྦྱིན་སྲེག་གི་ཐབ་བསྲུང་བའི་དཀྱིལ་འཁོར་
ཁྲོ་བོ་བཅུ་ཀ་ཡང་ཞལ་གསུམ་ཕྱག་དྲུག་དགོས་ལ། དེ་ལ་ནི་ཡུམ་ཡང་བཤད་
པས་དགོས་ཤིང་། འདོད་ཕྱིར་འདོད་རྣམས་ཀྱང་རང་རང་གི་བསྐྱེད་བྱེད་དང་
སྐུ་མདོག་རྩ་ ཕྱག་མཚུངས་པ་མ་གཏོགས་ཞལ་གསུམ་ཕྱག་དྲུག་བྱེད་པའང་
ཁེགས་སོ། །དེས་ན་གང་དག་ཚེས་ལྷ་སྟེང་འོག་པ་ཕྱོགས་སུ་བཀོད་པ་
རྣམས་སྟེང་འོག་གི་མདོག་ཅན་དུ་ཡེ་ལེར་གསལ་བར་གསུངས་པ་ལ་དགོངས་
ནས༑ ཨ་བྷ་ཡས་འཇུག་པ་བདེ་བའི་ཕྱིར་དུ་ཕྱོགས་མདོག་ཏུ་བཤད་པའི་རྗེས་སུ་
ནན་གྱིས་འབྲངས་ཏེ།རྭ་འབྲོ་ལ་དགག་པ་མང་དུ་མཛད་ཅིང་། སྐབས་འདིའི་ཁྲོ་
བོ་ཨ་བྷ་ཡ་དང་བསྟུན་པའང་ནོར་པ་ཆེན་པོའོ། །འདི་ནི་ས་བོན་བརྩེག་ལུགས་ལ།
བོད་སྔ་མ་ཁ་ཅིག སོགས་རིང་རིང་པོ་དང༌། ཁ་ཅིག་ཐུང་ངུ་བརྩེགས་པར་འདོད་
པའི་སྔ་མ་མི་མཐད་ཕྱི་མ་བི་བྷུ་ཏི་དང་མཐུན་པས་འཐད་ཅེས་གསུངས་ཡང་།
གཉིས་ཀ་མིན་ཏེ། ངང་འདོན་ལ་ཧ་ཡ་ར་བ་ལ་བརྩེགས་ཞེས་པ་ལས་མ་ཐོན་ཀྱང་
བསྒོམ་དོན། ཧ་ཧཱ། ཡི་ཡཱུ་སོགས་དབྱངས་དང་བཅས་པ་དགོས་ལ་དེ་ཡང་ཐུང་ངུ་
རྣམས་ཕྱོགས་གཅིག་ཏུ་དང་རིང་པོ་རྣམས་ཕྱོགས་གཅིག་ཏུ་བརྩེགས་པ་ཡིན་
ལ༑ དེ་ཡང་རིང་པོ་ལུགས་ལྡོག་ཏུ་འགོད་པ་དང་འབྱིན་པ་ནི་འདིར་ཕ་རྒྱུད་སྒོ་
བསྟུན་ཡིན་པས་མ་གསུངས་སོ། དེས་ན་ཡཾ་ཡཱདང་ཡི་ཡི་གང་ཡིན། སྔོན་ས་སྐྱར་
གཞི་ཐོག་པ་དང་ཨུ་རྒྱན་པ་རྒྱལ་བྱས་པས་ཨུ་རྒྱན་པས་ཐོབ་པ་ལ་རོང་པ་
ཤེར་སེང་གིས་དགག་པ་བྱས་ནས་བཀའ་བསྒོའི་སྔགས་ཀྱི་མགོ་ན་གང་འདུག་
ལྟོས་ཟེར་བ་ནི། སྐབས་ཀྱི་འགྲེལ་པ་དང་འགལ་བས། འདིར་གསལ་བྱེད་སུམ་
-167-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ཅུ་ལ་དབྱངས་རིང་ཐུང་བཅུ་བཅུ་ཞུགས་པ་རྣམས་ས་བོན་དུ་བྱས་པ་ཡིན་ལ།
སྐབས་གཞན་དུ་སྔགས་ཀྱི་མགོ་རྣམས་ཀྱང་རུང་ངོ༌། ཁྲོ་བོའི་གདན་ལ་ཁྲོ་བོ་བཅུ་
གཅིག་ཉི་རྐང་བཅུ་གཅིག་སྟེ། གཙོ་བོ་དང་ཕྱོགས་ཀྱི་བཞི་དང་། གཞན་དྲུག་
གོ །དེ་ལ་ཉི་མའི་ནོར་བུ་ལོན་གྱི་དབྱེ་བས་ཐམས་ཅད་ཉི་མ་དང་། ཚེས་
ཀྱི་དེའི་དབྱེ་བས་ཟླ་བ། ས་མེ་དང་ཆུ་རླུང་གི་ཡོན་ཏན་ལས་ལྷོ་དང་ནུབ་ཉི་མ།
བྱང་དང་ཤར་ཟླ་བ། ལུས་ཀྱི་དབྱེ་བས་ཕྱོགས་སུ་ཟླ་བ། མཚམས་སུ་ཉི་མ་བསམ་
པའི་དབྱེ་བས་དེ་ལས་ལྡོག་པ་རྣམས་གང་བྱས་ཀྱང་རུང་བར་གསུངས་སོ། །འདི་
དག་གི་འོག་གི་ས་བོན་ནམ་མཁའི་ཁམས་ཡིན་ཀྱང་ཁམས་ལྔར་བསྡུད་པའི་ཚེ།
མཁའ་ཡེ་གཅིག་ཏུ་བྱེད་པས་སྐྱོན་མེད་ཅེས་གསུངས་ཡང་། ཨ་ཡིག་རིང་ཐུང་
གཉིས་བྱུང་བའི་ཚེ་ཐུང་བ་ནམ་མཁའ་དང་རིང་བ་ཡེ་ཤེས་ཡིན་པས་འགལ་
སྤོང་འོང་དོན་མེད་དོ། །སྤྲོ་བའི་ལུས་ཀྱི་གནས། གཞན་རྣམས་དྭགས་པ་ཆུང་
ལ༑ རྡོ་རྗེའི་གཙུག་ཏོར་ནམ་མཁའི་ཁམས་ནས་ས་ཁམས་སྤྲོ་བ་ཅི་ཞེ་ན། ནམ་
མཁའ་ཐམས་ཅད་ལ་ཁྱབ་པ་དང་གཙོ་བོར་ཆུ་དང་རླུང་དུ་བསྡུད་ཅིང་། ས་རླུང་
ལུས་བསམ་ཡིན་པས་སོ་ཞེས་བརྗོད་པར་བྱའོ། །
ཟད་པར་ལ། སྔ་རབས་པ་ཁ་ཅིག གཟུགས་དང་གཟུགས་མེད་ཀྱི་
ལྷ་ཡིན་པས་མཉམ་གཞག་གི་ཕྱག་རྒྱ་ཅན་དུ་བྱེད་ལ། བུ་སྟོན་རིན་པོ་ཆེ་
ནས༑ དབང་ལེའི་བརྒྱ་སོ་བདུན་པར། ཚངས་པའི་ཡུལ་སར་དཔལ་ལྡན་བཞི་སྟེ་
རབ་མཆོག་ཞི་བའི་གྲོང་དུ་ཁམས་གསུམ་དག་གི་ཡུམ་གཅིག་མ། །ཞེས་པས་ཡུམ་
ལྔའི་སྐུ་མདོག་ཕྱག་མཚན་མཛད་པ་གཉིས་ནི། སྔ་མ་ཅུང་ཟད་བཟང་སྟེ། ཟད་
པར་ལྔ་བསྒོམ་པ་རྣམས་དེར་སྐྱེ་བར་གསུངས་པའི་ཕྱིར་རོ། །ཕྱི་མ་ནི། ཡུམ་ལྔ་པོ་
-168-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
གཟུགས་དང་གཟུགས་མེད་ན་ལྷག་པར་སྤྱོད་པས་དེ་དག་གི་གནས་སུ་གསུངས་
པ་ཙམ་ཡིན་ལ། དེ་ལྟ་ན། ས་འོག་རྣམས་སུ་གཏུམ་མོ་བརྒྱད་དེ་མི་ཡི་འཇིག་རྟེན་
ཕྱོགས་བཅུའི་དཀྱིལ་འཁོར་དུ་ནི་ཁྲོ་སྐྱེས་རྣམས། །ཡི་དྭགས་ཞེས་བྱ་ཡི་དྭགས་
འཇིག་རྟེན་དུ་སྟེ་ལྷ་མཆོག་ནང་དུ་སྒྲ་ཡི་རྡོ་རྗེ་ལ་སོགས་དྲུག ཅེས་གསུངས་
པས་དམྱལ་བ་པ་རྣམས་རབ་གཏུམ་མོའི་གཟུགས་དང་མི་རྣམས་ཁྲོ་མོ་ཡི་དྭགས་
རྣམས་ཙརྩི་ཀ་སོགས་རྣལ་འབྱོར་མ་བརྒྱད། འདོད་ལྷ་དྲུག་སེམས་མ་དྲུག་གི་
གཟུགས་སུ་སྒོམ་དགོས་པར་གསལ་ལོ། །ཕྱོགས་སྐྱོང་འདི་དང་སྒྲུབ་ ལེའི་སྐུ་
མདོག་མི་མཐུན་པ་ལ་འགལ་སྤོང་མང་དུ་མཛད་མོད། འདིར་རང་རང་གི་ཕྱོགས་
སྐྱོང་ཡིན་པས་ཕྱོགས་མདོག་དང་། སྒྲུབ་ལེའི་སྦྱང་བྱ་དང་དག་བྱའི་ཟླ་བ་སོ་སོའི་
ཁམས་དང་བསྟུན་པའོ། །གཟའི་སྐུ་མདོག་ཕྱག་མཚན་ཀྱང་། སྔོན་བོ་དོང་རིན་
ཆེན་རྩེ་མོས་མ་ཤེས་པར་རོང་པ་ཤེར་སེང་ལ་དྲི་བ་བསྐུར་བས་མེ་ལྷ་གཟར་དག་
གི་སྐབས་ལ་གཟིགས་བྱས་པས་རིགས་ལྡན་དུ་འདུག་ཅེས་མཉེས་པར་གྲགས་
མོད༑ དེ་ལའང་ཕྱོགས་དང་ཁ་དོག་མི་མཐུན་པ་སོགས་ནི་ཡོད། འོན་ཀྱང་། །
ཡུགས་ས་མོ་དང་མི་འགྲོགས་སུ། །ཡུལ་ན་མགོ་གཙང་མེད་པས་སོ། །ཞེས་
པའི་འཇིག་རྟེན་ཁ་བསྔགས་དང་བསྟུན་ཞེས་གསུངས་སོ། ཁ་ཅིག་ནི། ཟད་པར་
རྣམས་ནི་ནམ་མཁའ་དང་གཟའ་རྣམས་མེ་ཁམས་པ་ཡིན་པ་ལ་བསམས་ནས་
ལྗང་ཁུ་དང་དམར་པོ་གཞི་གཅིག་ཏུ་བསྒོམ་པ་སོགས་དང༌། གཟའ་ལ་ཉི་
ཟླ་སོགས་ཀྱི་དཀྱིལ་འཁོར་ལྟར་ཟླུམ་པོར་བསྒོམ་པ་སོགས་ཀྱང་བྱུང་ངོ༌། །དེ་དག་
ལ་ནི། འོག་སྒྲུབ་ལེའི་ས་བོན་དང་ཕྱག་མཚན་བཤད་པའི་སྐབས་ནས་
ཁམས་འདི་ལ་ས་བོན་འདི་དང་ས་བོན་འདི་ལ་ཕྱག་མཚན་འདི་ཞེས་གསལ་བར་
-169-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
གསུངས་པ་རྣམས་དངོས་སུ་མི་གསལ་བ་ཀུན་ལ་སྦྱར་དགོས་པ་མ་དྲན་པའི་ཉེས་
པས་རེག་པ་ཁོ་ན་སྟེ། སྒྲུབ་ལེའི་བདུན་ཅུ་པར། ས་ལས་འཁོར་ལོ་རབ་ཏུ་སྐྱེ་
བར་འགྱུར་ཏེ་ཆུ་ལས་པདྨ་དང་ནི་མེ་ལས་ནོར་བུའོ། །རླུང་ལས་རལ་གྲི་དང་
ནི་སྟོང་པ་དག་ལས་རྡོ་རྗེ་འགྱུར་ཏེ་འགྱུར་མེད་ལས་ནི་གྲི་གུག་གོ །ཞེས་དང་། །
དབང་ལེའི་རེ་དགུ་པར། ཞེས་པ་དེ་ལྟར་དབྱངས་ལྡན་རྣམས་ནི་རིགས་ཀྱི་དབང་
གིས་དཀྱིལ་འཁོར་དག་ལ་སྔགས་ཀྱི་དབྱེ་བར་འགྱུར། །ཕྱག་རྒྱ་མཚན་མ་རྣམས་
ཀྱི་ཁ་དོག་མཐའ་དག་རྡོ་རྗེ་ཅན་གྱི་ཞལ་གྱི་དབྱེ་བས་འགྱུར། །ཞེས་དང་། གྱ་
གཅིག་པར། རླུང་མེ་ཆུ་དང་ས་ཡི་ལྷ་རྣམས་དག་ནི་སྐྱེ་བའི་གནས་ནི་མི་བདག་ཨི་
རི་ཨུ་ལིའོ། །ཞེས་ཕྱོགས་མདོག་ཞལ་དྲུག་གི་དབྱེ་བ་དང་། ཕྱག་མཚན་ས་བོན་
གྱི་ཁམས་ལས་གྲུབ་ལ། ས་བོན་ནི། གསལ་བྱེད་ཟད་པར་ལ་ནམ་མཁའ་དང་
གཟའ་ལ་མེ་ཁམས་ཡིན་ཀྱང་དབྱངས་ཨ་ཨི་རི་ཨུ་ལི་རྣམས་ནམ་མཁའ་རླུང་མེ་
ཆུ་ས་ཡིན་པས་དེ་དག་གི་དབང་གིས་སྐུ་མདོག་དང་ཕྱག་མཚན་གཉིས་ཀ་གྲུབ་ལ།
ཞལ་ཕྱག་གི་གྲངས་མི་གསལ་བ་ལ་ཞལ་གཅིག་ཕྱག་གཉིས་པ་ལས་ལྷག་པ་
བྱེད་ཐབས་མེད་པའི་ཕྱིར་ན་ཇི་སྐད་བཤད་པ་རྣམས་སྐྱོན་མེད་པ་ཡིན་ནོ། །ཀླུ་
དང་འབྱུང་པོ་ནི་དྭགས་པ་ཆུང་ལ། ཕྱི་མ་ལ་རྒྱ་དཔེར་མོ་རྟགས་ཡོད་པས་
རབ་གཏུམ་མ་ཉིད་དུ་འདོད་པ་མི་འཐད་དོ། །ཡེ་ཤེས་དགུག་གཞུག་དབང་བསྐུར་
རྒྱས་བཏབ་ནི་ཇི་ལྟར་བྱེད་པའི་རྒྱས་པའང་ལེགས་ལ། མ་གྲུབ་ན་བསྡུས་པའང་
རུང་ངོ༌། །འདི་དག་ཡང་དག་པར་སྦྱར་བས་སྦྱོར་ཞེས་པའི་འགྲེལ་ཚིག་ལ་རྟེན་
ནས་ནང་གི་རྣམས་ཞལ་ཕྱིར་བསྟན་དང་ཕྱིའི་རྣམས་ནང་བསྟན་བྱས་ནས་ར་
བ་དང་ཁང་བརྩེགས་སོགས་རང་རང་གི་བསྲུང་བྱའི་རྟེན་རྣམས་བར་དུ་བཅུག་སྟེ་
-170-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
རྩིག་པ་ལ་ཁ་སྦྱར་བ་དགོས་པར་བུ་སྟོན་བཞེད་པ་དང་། བླ་མ་དམ་པས་དེ་
ལྟར་དགོས་པའི་རྒྱུ་མཚན་དུ་ནང་མ་རྣམས་ཡབ་དང་ཕྱི་མ་རྣམས་དེ་དང་དེའི་ཡུམ་
གྱི་རང་བཞིན་ཡིན་པས་སོ་ཞེས་གསུང་མོད་ཀྱི། བསྲུང་བྱ་ནི་གཙོ་འཁོར་
རྣལ་འབྱོར་པ་ཡིན་ལ་དེ་གཙོ་བོའི་ང་རྒྱལ་དུ་གནས་པས་དེ་ལ་བསྲུང་བཟློག་གི་
ལས་བྱ་དགོས་ཤིང་བསྲུང་བ་ལ་ཞལ་ནང་བསྟན་དང་བཟློག་པ་ལ་ཕྱིར་བསྟན་
བྱེད་པར་རྗེ་བཙུན་ས་སྐྱ་པ་རྣམས་བཞེད་པས་འདི་ལ་གཉིས་ཀ་ཚང་བའི་དོན་དུ་
ནང་མ་རྣམས་ནང་བསྟན་དང་ཕྱི་མ་རྣམས་ཕྱིར་བསྟན་རྒྱབ་ཡང་དག་པར་ཐད་
ཀར་སྦྱར་བས་སྦྱོར་བ་བྱའོ། །ཤར་དང་ཤར་ལྷོ་སོགས་ཀྱི་ཀླུ་ཕྱོགས་ས་དང་
མཚམས་པ་གོ་ཟློག་ཏུ་གཏོར་སྔགས་སོགས་ནས་འབྱུང་བ་ནི། སྤྱིར་ཕྱོགས་
པ་ཐབས་དང་མཚམས་པ་ཤེས་རབ་ཡིན་ཀྱང་རེ་རེ་ལ་ཡང་ཐབས་ཤེས་ཀྱི་ཆ་
གཉིས་གཉིས་ཡོད་པས་ཕན་ཚུན་གདམས་ཁའི་ཚུལ་དུ་བསྣོལ་ནས་གསུངས་པས་
མི་འགལ་ལོ། །
གཉིས་པ་ནི། སྔར་གཙོ་བོར་བདག་ལ་འཚེ་བའི་བགེགས་བསྲེགས་
ཤིང་འདིར་ཡང་གཙོ་བོར་གནས་ལ་འཚེ་བའི་བགེགས་རྣམས་སྔར་ལྟར་བསྲེགས་
ཏེ༑ མེ་ལྷའི་རིགས་ལྟ་བུ་མ་ཚིག་པ་དང་རེ་ཤིག་བྲོས་པ་རྣམས་རྡོ་རྗེ་ཤུགས་ཀྱིས་
ར་བའི་ཕྱི་རོལ་ཏུ་བཀུག མི་གཡོ་བས་རྐང་ལག་བསྡམས་ཤིང་བཅིངས། སྟོབས་
པོ་ཆེས་ཕུར་བུ་འཛུགས་པ་ལ། ཐོག་མར་ཕུར་བུ་སྒྲུབ་པ་ནི་ཧ་ཧཱ་ལས་སྟེང་འོག་
གི་ཕུར་བུ་སོགས་ཡི་གེ་བཅུ་ལས་བསྐྱེད་པ་དང་། ངོ་བོ་ཁྲོ་བོ་བཅུ་ཉིད་ཡིན་ཅིང་།
མདོག་དང་ཕྱག་མཚན་ཡང་གཅིག་པ་ལ། ཥཆུ་ཁ་ ཞལ་དྲུག་དང་། ཥ ཙྪཱ ཛ་ ཕྱག་
དྲུག་དང་། ཥ ་ ར་ཎ་ཞབས་དྲུག་ཡིན་པས་ཞལ་སྔོ་དམར་དཀར་བ་གཉིས་
-171-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
བརྩེགས་སོགས་དང་། ཞབས་དྲུག་ཀ་ཞུ་ནས་ལྟེ་བ་མན་ཆད་ཕུར་བུའི་དབྱིབས་
ཅན་༑ ཡང་ན། བླ་མ་རྡོ་རྗེ་རྒྱལ་མཚན་བགེགས་གན་རྒྱལ་དུ་འགྱེལ་བའི་འཁོར་
ལོ་དྲུག་ལ་ཞབས་རེ་རེའི་རྩེ་མོ་ཟུག་པ་བྱེད་དམ་ཞེས་གསུངས་ཡང་། བླ་
མ་འཕགས་འོད་པས། ཞབས་གཉིས་དབུས་དྲང་པོར་གཤིབས་ཏེ་མཐིལ་སྦྱར་
བའི་རྩེ་སྙིང་ལ། གཉིས་གཡས་བརྐྱང་དང་གཉིས་གཡོན་བརྐྱང་གི་གར་སྟབས་
བྱས་པའི་གཉིས་ཀར་རྩེ་སྤྱད་པ་སྦྱར་བས་རྩེ་མོ་དང་། བསྐུམ་པ་གཉིས་དབལ་
ལྟར་བྱེད་གསུང་པ་འདི་འཐད་པར་བཞེད་མོད། ལྷག་མ་བཞི་ཀ་བསྐུམ་པའི་
གར་སྟབས་བྱས་ན་ཕུར་བུ་ཟུར་བཞི་པ་འབྱུང་བས་ལེགས་པར་མངོན་ནོ། །ཟུར་
བཞི་པ་ནི་ཤཱནྟི་བས་གསང་འདུས་འགྲེལ་པར་བཤད་ལ། ཟུར་གསུམ་པ་ལ་ན་
པའི་དཀྱིལ་ཆོག་སོགས་སུ་བཤད་དོ། །དེ་ལྟར་གྲུབ་པའི་ཕུར་བུ་བཅུ་པོ་ཤར་གྱི་
བགེགས་ ཀྱི་ སྤྱི་བོར། ཤར་གྱི་ཕུར་བུ་ཕྱོགས་མ་འཆོལ་བར་ འཛུགས་
མཁན་སྟོབས་པོ་ཆེའམ། མིང་གི་རྣམ་གྲངས་མཐའ་ཡས་བརྩོན་འགྲུས་ཀྱིས་བྱེད་
པའོ༑ ༑དབྱུག་སྔོན་ཅན་གྱིས་ལྷོ་ལས་གྲུབ་པའི་རྡོ་རྗེ་ཐོ་བས་བརྡུངས་པས་འཁོར་
ལོ་དྲུག་ཀ་ཕུག་སྟེ་གསང་གནས་གསེར་གྱི་ས་གཞི་ལ་སྦྲགས་པ་ཡིན་ལ། ལུགས་
གཞན་དུ་རྐང་མཐིལ་གྱི་བར་ཞེས་འབྱུང་བ་ཡང་། ཕྱེད་སྐྱིལ་དཀྲུངས་བྱས་པའི་
རྐང་མཐིལ་གཉིས་བཤང་ལམ་གྱི་སྒོར་བསྣོལ་བ་ལ་ཕུག་ནས་བསྒྲོག་དགོས་སོ།།
དེ་ ལྟར་བཀོད་པའི་ ཕུར་བུ་དང་བཅས་པའི་ཕྱོགས་ཐམས་ཅད་ ཁྲོ་བོ་བཅུས་
བསྲུངས་ཅེས་པ་ནི། སྤྲུལ་པའི་ཁྲོ་བཅུ་ར་བའི་ཕྱི་རོལ་ཕུར་བུའི་སྟེང་གི་ནམ་
མཁའ་ལ་ཞལ་ཕྱིར་བསྟན་བཀོད་པ་ལ། སྔགས་བཅུས་བཀའ་བསྒོས་ཏེ་
བསྲུང་དུ་འཇུག་པའོ། །འོ་ན་ཕུར་བུས་གདབ་བྱའི་བགེགས་ཀྱི་གཙོ་བོ་གང་ཡིན་
-172-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
ཞེ་ན། ཕྱོགས་སྐྱོང་བཅུའོ། །འོ་ན་དེ་རྣམས་བསྲུངས་མའི་ནང་དུ་འགོད་པ་ཅི་ཞེ་
ན་༑ འདི་ལ་བསྲུངས་མ་འཆོལ་བ་ནི་འཇིག་རྟེན་ལས་འདས་པ་དང་ཕུར་བུས་
གདབ་བྱ་ནི་འཇིག་རྟེན་པ་ཡིན་པས་རྒྱུད་ཐ་དད་དོ་ཞེས་སོགས་མི་མཐུན་པ་
མང་དུ་སྨྲ་མོད་ཀྱང་། སྤྱིར་ཕྱི་རོལ་གྱི་ཕན་བྱེད་གནོད་བྱེད་ཐམས་ཅད་ཀྱང་ནང་
གི་བྱེད་པ་ལ་རྟེན་པའི་ལས་སྣང་ཡིན་ལ། བགེགས་ཀྱང་རང་གི་སེམས་ཡིན་
ཞེས་སོགས་ཀུན་གྱིས་འདོན་པ་ལྟར། སྙིང་ཁའི་རྩ་བཅུ་ལ་གནས་པའི་གློ་བུར་གྱི་
དྲི་མས་བསྡུས་པའི་ལས་རླུང་བཅུ་པོ་རྣམ་རྟོག་དང་བཅས་པ་ནི་ནང་གི་ཕུར་བུས་
གདབ་བྱའི་ཕྱོགས་སྐྱོང་བཅུ་ཡིན་ཞིང་། དེ་དག་གི་སྟེང་གི་རང་བཞིན་རྣམ་དག་
གི་ཡེ་ཤེས་ཀྱི་རླུང་གཞིའི་འོད་གསལ་དང་བཅས་པ་ནི་བསྲུངས་མའི་ཕྱོགས་སྐྱོང་
བཅུ་ཡིན་པས་དེ་དག་གཙོ་བོའི་ཆ་ཤས་སུ་འཇོག་དགོས་སོ། དེ་ལྟར་ན་གཙོ་བོར་
ནི༑ ནང་གི་བགེགས་རྣམས་འོད་གསལ་དུ་བསྡུས་ཤིང་ལས་དང་པོ་པའི་བློ་དང་
བསྟུན་པའི་ཕྱིར་དུ་བགེགས་ཀྱི་རྣམ་པར་བཀོད་པ་ལ་ཕུར་བུས་གདབ་ཅིང་དེའི་
རྣམ་རྟོག་འོད་གསལ་དུ་ འཇུག་ པ་ སོགས་རྣལ་ འབྱོར་ གྱི་ནུས་པས་ནང་ གི་
བགེགས་ རྣམས་ ཞི་ བའི་ རྐྱེན་ གྱིས་ ཕྱིའི་ བགེགས་ ཀྱང་ ཞི་ བར་ འགྱུར་ ལ་
རྒྱུད་ ཐ་ དད་ འདུལ་ བ་ ལ་ ལྟོས་ ཏེ། སྤྲུལ་ སྐུའི་ ས་ བོན་ བཞག་ ཅིང་ ནུས་ པ་
སྒྲུབ་དགོས་པས་ན་རྟོག་ངོར་ཡེ་ཤེས་ཀྱི་རང་བཞིན་དུ་གྱུར་པའི་འབྱུང་ལུས་
རགས་པ་ལྟར་བསྒོམས་པས་ཕྱི་རོལ་གྱི་བགེགས་འགའ་ཞིག་ཀྱང་བསྲུང་བྱ་མི་
མཐོང་བར་ས་ཕྱོགས་མེ་ཕུང་དུ་མཐོང་བ་ལ་སོགས་པ་འབྱུང་བ་ལམ་དུས་སུ་དེ་
ལྟར་ལེགས་པར་སྦྱངས་པས་སངས་རྒྱས་ནས་འབད་རྩོལ་མེད་པར་རང་གི་ངང་
གིས་དེ་ལྟར་འབྱུང་བ་ཡིན་ནོ། །ཟླས་བ་ལ། བཟླས་བྱའི་ཕྲེང་སྔགས་གཉིས་
-173-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ཀྱི་དོན་ཅུང་ཟད་བཤད་ན། །
སྤྱིར་སྔགས་རྣམས་དག་པ་གསུམ་ལྡན་དུ་བྱ་སྟེ། དག་པར་འདོན། དག་
པར་བསྒྱུར། དག་པར་བཤད་པའོ། །དང་པོ་གཉིས་ནི། ལེགས་སྦྱར་གྱི་གཞུང་ལ་
ལེགས་པར་སྦྱངས་ནས་བྱ་ལ། མ་མཐའང་ལེགས་སྦྱར་ལ་སྡང་སྨྲས་མི་བྱེད་ཅིང་
ལེགས་པར་མཁྱེན་པའི་དྲུང་དུ་འདོན་ལུགས་སྐད་དོད་བསླབས་ནས་བྱེད་དགོས་
ལ༑ གསུམ་པ་ནི། དེ་ ཙམ་ གྱིས་ ཀྱང་ མི་ འགྲུབ་ ཀྱི། སྔགས་རྣམས་ ཀྱི་གནས་
སྐབས་དང་མཐར་ཐུག་ལ་ལྟོས་པའི་ངེས་དོན་མཁྱེན་པ་དང་། འདིར་ཕྱི་ནང་
གཞན་གསུམ་ལེགས་པར་སྦྱོར་ཤེས་པ་ལ་གཏུག་དགོས་སོ། །དེ་ཡང་མདོར་
བསྡུས་ཙམ་བརྗོད་ན། སྤྱིར་དུས་ཀྱི་འཁོར་ལོའི་བརྗོད་བྱ་ ཨེ་ཝཾ་དུ་བསྡུ་
ལ༑ དེ་ཡང་ཝཾ་ཡིག་སྟོང་ཆེན་ཡིག་ལྔའི་རང་བཞིན། རྡོ་རྗེ་ཟླ་བ་དྲི་མེད་འོད་ཀྱི་
ཆོས། དེ་ཉིད་རྣམ་པ་བཅུ་དྲུག་དང་། ཨེ་ཡིག་སྟོང་པ་ཡིག་དྲུག་གི་རང་བཞིན། རྡོ་
རྗེ་ཉི་མ་སྣང་བའི་ཆོས་བདེན་དོན་རྣམ་པ་བཅུ་གཉིས་སུ་ཕྱི་ནང་གཞན་གསུམ་
ཐམས་ཅད་སྦྱར་དགོས་པས། འདིར་ཡང་རྐང་པ་བཅུ་དྲུག་པ་ནི་དང་པོ་དང་།
དོན་གཉིས་པ་ནི་གཉིས་པ་སྟེ། དྲུག་ཚན་བཅུ་གཉིས་སུ་གནས་པའི་ཕྱིར་
རོ༑ ༑དེ་ཡང་། ཕྱིའི་ཟླ་ཉི་ལ། ཟླ་བ་ནི། དེ་ཉིད་བཅུ་དྲུག་པ་སྟེ། དཀར་ཆ་འཕེལ་
བ་དང་ནག་ཆ་འགྲིབ་པ་གཉིས་ཀ་ཆ་བཅུ་དྲུག་པར་གནས་པའི་ཕྱིར་རོ། །ཉི་མ་ནི།
བདེན་དོན་བཅུ་གཉིས་པ་སྟེ། ཉིན་ཞག་རེ་ལའང་སྐར་ཁྱིམ་བཅུ་གཉིས་རྫོགས་
པར་འཆར་བའི་ཕྱིར་དང་
། ལོ་རེ་ལ་ཉི་མས་སྐར་ཁྱིམ་བཅུ་གཉིས་པོ་རྫོགས་
པར་ སྤྱོད་པའི་ཕྱིར་རོ། །ནང་ལ་ཕྲ་རགས་གཉིས་ལས། ཕྲ་བ་ཁམས་ཐིག་ལེ་
ལ་སྦྱར་ན་དཀར་ཆ་ནི་བཅུ་དྲུག་པ་སྟེ། གཙུག་ཏོར་ནས་དཔྲལ་བ་དང༌། དེ་ནས་
-174-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
མགྲིན་པ་དང་། དེ་ནས་སྙིང་ཁ་དང་། དེ་ནས་ལྟེ་བ་དང་། དེ་ནས་གསང་བའི་རྩེ་
མོ་ནོར་བུའི་བར་རྣམས་ལ། དགའ་བ། མཆོག་ དགའ། ཁྱད་ དགའ། ལྷན་
སྐྱེས་སམ་ཐུགས་གསུང་སྐུ་ཡེ་ཤེས་ཏེ་རེ་རེ་ལ་བཞི་བཞིར་དབྱེ་བས་སོ། །དམར་
ཆ་ནི་བཅུ་གཉིས་པ་སྟེ། ནོར་བུའི་རྩེ་ནས་གསང་བའི་བར་དང་། དེ་ནས་ལྟེ་
སྙིང་འགྲིན་དཔྲལ་གཙུག་ཏོར་ཏེ་དྲུག་ལ་ཆ་གཉིས་གཉིས་སུ་གནས་པ་སྟེ་འཕོ་
བའི་གནས་སྐབས་ཀྱིས་བཞག་ལ། དམར་ཆ་ལྟེ་བའི་ཁྱིམ་བཅུ་གཉིས་དང་།
དཀར་ཆ་དཔྲལ་བའི་རྩ་འདབ་བཅུ་དྲུག་ལ་གཙོ་བོར་སྤྱོད་པ་ནི་རྟེན་གྱིས་བཞག་
པ་སྟེ་དེ་གཉིས་ནང་གི་ཐབས་ཤེས་ཕྲ་བར་གནས་ལ། རགས་པ་ནི་སྐྱེས་པ་ལོ་
བཅུ་དྲུག་པ་དང་། བུད་མེད་ལོ་བཅུ་གཉིས་པ་ཐབས་ཤེས་སོ། །ནང་གི་ཐིག་ལེ་ཆ་
བཅུ་དྲུག་དང་
། རླུང་འཕོ་བ་ཆ་བཅུ་གཉིས་ཀྱང་རགས་པའི་ནང་གི་ཐབས་
ཤེས་སོ། །གཞན་བསྐྱེད་རིམ་ལ་རྟེན་དཀྱིལ་འཁོར་ཆ་བཅུ་དྲུག་པ་དང་བརྟེན་པ་
ལྷ་ཚོགས་ཡན་ལག་བཅུ་གཉིས་པོ་ཐབས་ཤེས། རྫོགས་རིམ་ལ། ཐིག་ལེ་བཅུ་
དྲུག་སྒྲིབ་བྲལ་དུ་བྱེད་པ་དང༌། རླུང་འཕོ་བ་བཅུ་གཉིས་འགོག་པ་ཐབས་ཤེས།
བསྐྱེད་རྫོགས་ཐུན་མོང་དུ་བསྙེན་སྒྲུབ་བཞི་ལ་དགའ་བ་བཞིའམ་རྡོ་ རྗེ་བཞི་
བཞིར་ཕྱེ་བས་བཅུ་དྲུག་དང་། འཕོ་བ་བཅུ་གཉིས་བཀག་ནས་ས་བཅུ་གཉིས་
སྒྲུབ་པར་བྱེད་པ་ཐབས་ཤེས། གཞན་ཡི་གེ་ལ་དབྱངས་ཐུང་དུ་བཅུ་དྲུག་དཀར་
ཆ་དང་། རིང་པོ་བཅུ་དྲུག་ནག་ཆ་
། གསལ་བྱེད་སོ་དྲུག་ཐབས་ཤེས་ཀྱིས་ཕྱེ་
བས་ དོན་ གཉིས་ནི་དྲུག་ཚན་བཅུ་གཉིས་ སུ་ གནས་ པ་རྣམས། དེ་ ཉིད་ བཅུ་
དྲུག་དང་བདེན་དོན་བཅུ་གཉིས་སུ་གནས་པས། ཕྲེང་བའི་སྔགས་ཀྱང་རྐང་པ་
བཅུ་དྲུག་པ་དང་དོན་གཉིས་པར་བཞུགས་སོ། །ཞེས་ཤེས་པར་བྱའོ། །དེ་ཡང་
-175-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
གཞི་ལམ་འབྲས་བུ་ལ་སྦྱོར་ཚུལ་རགས་པ་ནི་བཅུ་དྲུག་དང་བཅུ་གཉིས་ཀྱི་གྲངས་
ཀྱིས་རྟོགས་པར་ནུས་ལ། ལམ་དང་འབྲས་བུ་ལ་ཅུང་ཟད་ཞིབ་པར་སྦྱར་ན། བཅུ་
དྲུག་པའི་དང་པོ་ལ་སྔགས་ཚན་བདུན་གྱི་དང་པོ་གསུམ་གསུམ་ནི་ཡབ་ཡུམ་གྱི་སྒོ་
གསུམ་སྐུ་གསུམ་རྡོ་རྗེ་གསུམ་པོ་དང་སྦྱར་ནས་བདུན་པས་དེ་རྣམས་དབྱེར་
མེད་སྟོན་པ་ནི་ལྷན་སྐྱེས་ཀྱི་ལྷན་སྐྱེས། རྐང་པ་གཉིས་པ་ལྷན་སྐྱེས་ཀྱི་
ཁྱད་དགའ་སོགས་ཏེ། དང་པོ་བཞི་ལྷན་སྐྱེས་ལས་ཕྱེ་བའི་དགའ་བ་བཞིའམ་རྡོ་
རྗེ་བཞིའམ་སྐུ་བཞི། དེ་ནས་བཞི་ཁྱད་དགའམ་ཆོས་སྐུའམ་ཐུགས་རྡོ་རྗེའི་
བཞི༑ དེ་ནས་བཞི་གསུང་། དེ་ནས་བཞི་སྐུ་ལས་ཕྱེ་བ་སྟེ་ལམ་རིམ་པ་
གཉིས་ཀའི་བསྙེན་སོགས་བཞི་དང་སྦྱར་བར་བྱའོ། །རྐང་པ་དོན་གཉིས་པ་བསྐྱེད་
རིམ་དང་སྦྱར་བ་ནི་རྡོ་རྗེ་ཤུགས་ལ་བསྟོད་ནས་བདུད་རིགས་དང་བགེགས་དང་
ལོག་འདྲེན་དང་མིའམ་ཅི་ལ་སོགས་པ་སེམས་ཅན་སྤྱི་ལ་འཚེ་བར་དགའ་བ།
ཕྱོགས་བཅུར་དཀྱིལ་འཁོར་ལྔ་ཁམས་གསུམ་སྒོ་གསུམ་ཕུང་ཁམས་སྐྱེ་མཆེད་ལ་
གནས་པ་རྣམས་བཀུག རྐང་ལག་བཅིངས། དུར་ཁྲོད་ཀྱི་ས་གཞི་མེ་འབར་བ་ལ་
བསྡབས་ནས་ཕྱག་གི་མཚོན་ཆའི་ཚོགས་ཀྱིས་ཕྱེ་མར་བྱས་ཏེ། དུམ་བུ་བྱི་བ་ཕྲག་
ཕྱེད་དང་བཞིར་བཏང་། དུར་ཁྲོད་ཀྱི་འབྱུང་པོ་དང་མཁའ་འགྲོ་ཐམས་ཅད་ཅང་
ཏེའུའི་སྒྲས་དྲངས་པ་ལ་གཏོར་མ་བྱིན་ནས་སེམས་ཅན་ཐམས་ཅད་ལ་ཞི་རྒྱས་
སྐྱོབ་སྦེད་སོགས་ཀྱི་ལས་འཆོལ་བ་སྟེ། བསྙེན་སྒྲུབ་བཞི་རྫོགས་ལ་བླ་མ་སྔ་མས་
མ་སྦྱར་ཞིང་། རྫོགས་རིམ་གྱི་བསྙེན་སྒྲུབ་ལ་གང་སྦྱར་རྣམས་བསྐྱེད་རིམ་
ལའང་སྦྱོར་བར་གྲུབ་པ་ནི་རང་ལུགས་ཡིན་ནོ། །རྫོགས་རིམ་ལ་སྦྱར་ན། རྐང་
པ་དང་པོས་ཏིང་ངེ་འཛིན་ སྤྱིར་བསྟན། དེ་ནས་ ཉེར་གསུམ་པ་ཡན་སོར་
-176-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
བསམ༑ དེ་ནས་ང་གསུམ་པ་ཡན་གྱིས་ལས་རླུང་དབུ་མར་འགུགས་པའི་སྲོག་
རྩོལ་གཙོ་བོར་བསྟན་པས་འཛིན་པ་ཞར་བྱུང་། དེ་ནས་ང་བཞི་པ་དུར་ཁྲོད་ཀྱི་མེ་
ལ་བརྡབས་པས་རྗེས་དྲན། དེ་ནས་རྐང་ལག་འཆིང་བ་གཉིས་འཛིན་པ། ང་
བདུན་པ་མན་ཆད་ཏིང་ངེ་འཛིན་ལ་སྦྱར་རོ། །དེ་ཡང་འདི་ལྟར། ཡི་གེ་དྲུག་ནི་
རིགས་དྲུག་གི་ས་བོན་ཡིན་པས་སྦྱོར་དྲུག་རྒྱལ་བ་དྲུག་ཏུ་བཤད་པ་བཞིན་སྦྱར།
རྣམ་བཅུ་དབང་ལྡན་གྱི་ཡན་ལག་རེ་རེའང་བཅུ་བཅུར་བསྟན་ཏེ། སྲོག་ཡིག་གི་
ཨ་དང་ལྔ་ལས་རིམ་བཞིན་སོར་བསྡུད་ཀྱི་དུ་སོགས་མཚན་མ་དང་པོ་ལྔ། བསམ་
གཏན་གྱི་ཡུལ་ཅན་ལྔ། སྲོག་རྩོལ་གྱི་གཡས་པའི་རླུང་ལྔ་འཇུག་པ། འཛིན་
པའི་འཁོར་ལོ་ལྔའི་རླུང་འགྲོ་བ་འཛིན་པ་ལྔ། རྗེས་དྲན་གྱི་གནས་སྐབས་དང་པོ་
ལྔ་དང་དེས་མཚོན་པའི་རྟགས་ལྔ། ཏིང་ངེ་འཛིན་གཡས་པའི་རླུང་ལྔའི་ས་
བོན་འགོག་པའོ། །
ཧཱུྃ་ ཡི་ཐིག་ལེ་དང་ཟླ་ཕྱེད་དང་ཧ་དང་ཀླུ་དང་མ་རྣམས་མས་རིམ་གྱིས། སོར་
བསྡུད་ཀྱི་ཉིན་རྟགས་ལྔ། བསམ་གཏན་གྱི་ཡུལ་ལྔ། སྲོག་རྩོལ་གྱི་གཡོན་པའི་
རླུང་ལྔ་གཞུག་པ། འཛིན་པའི་རླུང་འོང་བ་ལྔ་འཛིན་པ། རྗེས་དྲན་གྱི་གནས་
སྐབས་ཕྱི་མ་ལྔ། ཏིང་ངེ་འཛིན་གྱིས་གཡོན་པའི་རླུང་འགོག་པ་ལྔ་རྣམས་བསྟན་
པས་སོ། །འཇིག་རྟེན་པ་དང་ལམ་འོག་མ་གང་གིས་ཀྱང་འདུལ་མ་ནུས་པའི་
རླུང་དང་རྟོག་པ་གདུལ་དཀའ་བ་འདུལ་བ་སོགས་ཏེ། རྣལ་འབྱོར་གྱི་ཆེ་བ་ཡིན་
ལ༑ རྡོ་ རྗེ་ནི་སྟོང་པ་དང་སྐུ་དང་ལུས་ནི་སྟོང་གཟུགས་སྣང་བ་སྟེ། སྐྱ་སྤུ་གླུ་
གར་ སོགས་ གང་དུའང་སྣང་བའི་སྟོང་གཟུགས་ ཀྱི་རྣམ་པ་ཅན་སོར་བསམ།
རྣལ་འབྱོར་ཐམས་ཅད་ཀྱི་མངའ་བདག་འཁོར་དང་བཅས་པའོ། །དེ་ནས་སྲོག་
-177-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
རྩོལ་གྱིས་ལས་རླུང་བཀུག་ནས་བུམ་པ་ཅན་བསྒོམས་པ་ལ། རྡོ་རྗེ་སེམས་དཔའི་
བཀའ་ཡིས་ཅེས་པ་བླ་མའི་མན་ངག་གིས་སོ། །དེ་ཡང་ཕྱོགས་བཅུ་དཀྱིལ་འཁོར་
ལྔ་ ཁམས་གསུམ་རྣམས་ནི་ལུས་སྤྱིའི་ཕྱོགས་བཅུ་སོགས་སམ། ཕྱོགས་བཅུ་ནི་
སྙིང་ཁའི་རྩ། དཀྱིལ་འཁོར་ལྔ་ རྩ་འཁོར་ལྔ། ཁམས་གསུམ་གཡོན་གཡས་དབུ་
མའི་ རྩ། སྒོ་གསུམ་ ཡང་ དེ་གསུམ་མམ་ ལྟེ་ གསང་ནོར་བུའ་ིརྩ་ གསུམ། ཕུང་
ཁམས་དབང་ཡུལ་རང་མིང་སྟེ། ལུས་ཀྱི་ཆ་གང་ཅི་ཡང་རུང་བ་ན་གནས་
པ་ཐམས་ཅད་སྲོག་རྩོལ་གྱིས་འགུགས་པའོ། །སྟེང་རླུང་ལག་པ་དང་འོག་རླུང་
རྐང་ པར་ བྱས་ པ་ གཡོ་མེད་དུ་བཅིངས་ པ་འཛིན་པ། ལྟེ་བའི་མེ་ལ་སྤྱི་བོའི་
བྱང་སེམས་འབེབས་པ་ནི་དུར་ཁྲོད་ཀྱི་མེའི་ས་གཞི་ལ་རྡེབས་པ་སྟེ། བྱང་སེམས་
སྐྱེ་བའི་གནས་གྲོགས་དང་འདྲ་བ་ནི་སྤྱི་བོ་ཡིན་ལ། དེ་ཤི་བའི་རོའི་གནས་ནི་ལྟེ་
བ་སྟེ་ཐབས་ཀྱིས་མ་ཟིན་ན་ལྟེ་བ་ལས་འདས་ནས་ཉམས་པར་འགྱུར་བས་སོ། །
ང་བདུན་པ་མན་ཆད་ཀྱིས་ནི། ཏིང་ངེ་འཛིན་གྱིས་ཕུང་ཁམས་ཐམས་ཅད་སྒྲིབ་
བྲལ་དུ་བྱེད་པ་སྟོན་པ་སྟེ། ཡེ་ཤེས་ལྔའི་རྡོ་རྗེ་ལ་སོགས་ཏེ། ངེས་དོན་ཡེ་ཤེས་ཀྱི་
རལ་གྲི་ནས་དགྲ་ལྟའི་བར་གྱིས་སྒྲིབ་པའི་ས་བོན་རྩད་ནས་གཅོད་པ་ཡིན་ལ་ཐ་
ན་བ་སྤུ་བྱེ་བ་ཕྲག་ཕྱེད་དང་བཞི་ཡང་སྒྲིབ་བྲལ་དུ་བྱེད་ཅིང་རླུང་གཞོམ་མེད་
ནཱ་དའི་ཌ་མ་རུས་རྩའི་མཁའ་ལ་འགྲོ་བའི་ཡེ་ཤེས་ཀྱི་རླུང་བཀུག་སྟེ་བདུད་
བཞིའི་ས་བོན་གྱི་ཁྲག་གསོལ་དུ་བཅུག་པས་ཕུང་ཁམས་སྐྱེ་མཆེད་ཀྱི་སེམས་
ཅན་ ཐམས་ཅད་ལ་ཞི་ སོགས་མཐའ་དག་ལེགས་ པར་སྩོལ་བའོ། །འབྲས་བུ་
ལ་སྦྱར་ན། གཞུ་དང་རྒ་ཤི་འགག་པ་ནས་རྩམས་ཏེ་རྟེན་འབྲེལ་རགས་རིམ་
ནས་འགག་པ་ལ་སྦྱར་ཏེ། ས་དང་པོ་ནས་ལུགས་འབྱུང་དུ་རྩི་བ་དང་། མ་རིག་པ་
-178-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
ཆུ་སྲིན་འགག་པ་ནས་བརྩམས་ཏེ་ཕྲ་རིམ་ནས་འགག་པ་ལ་སྦྱར་ཏེ། ས་བཅུ་
གཉིས་པ་ནས་ལུགས་ལྡོག་ཏུ་རྩི་བ་གཉིས་ལས་སྔགས་ཀྱི་གོ་རིམ་ཕྱི་མ་ལྟར་
བཤད་དེ། རྐང་པ་དང་པོ་བཅུ་གཉིས་འཕོ་མཚམས་ཡེ་ཤེས་ཀྱི་རླུང་བཅུ་གཉིས།
རྐང་པ་བཅུ་གསུམ་པ་མན་ཆད་ཀྱི་ལྔ་ཚན་རེ་རེ་སྦྱར་ན་ཆུ་སྲིན་ནས་གཞུའི་
བར་དུ་འགགས་པ་དང་སྦྱར་རོ། །དེ་ཡང་ཡེ་ཤེས་ཀྱི་ཁམས་ལ་ཕྲ་རགས་
གཉིས་སུ་བྱས་པའི་ཕྲ་བ་ནི་སྦྱང་གཞི་ཙམ་ཡིན་པས་གཉེན་པོས་སྦྱོང་མི་དགོས་ལ།
རགས་པ་ནི་ས་ཁམས་ལས་ཀྱང་སྦྱོང་སླ་བས་ས་དང་པོ་གཉིས་ཀྱི་སྤང་བྱ་འཕོ་
བའི་བག་ཆགས་ནི། རྒ་ཤི་དང་སྐྱེ་བའི་རང་བཞིན་ཡེ་ཤེས་ཁམས་པ། དེ་ནས་
གཉིས་ནི་ལེན་སྲིད་ཀྱི་རང་བཞིན་ས་ཁམས་པ་སོགས་ཏེ། གཉེན་པོ་ཕྲ་རིམ་ནས་
སྐྱེས་པས་སྤར་བྱ་རགས་རིམ་ནས་འགོག་པས་སྤང་བྱའི་རིམ་པ་ལུགས་ལྡོག་དང་
གཉེན་པོ་སྦྱོར་དྲུག་གི་ཁམས་ཀྱི་རིམ་པ་ལུགས་འབྱུང་དུ་གསུངས་པར་ཁོ་བོས་
རྟོགས་སོ། །གསང་འདུས་སོགས་ལས། སྔགས་འཆད་པ་ལ་དོན་བཞི་སྟེ། སྔགས་
ཀྱི་མིང་། དོན་སྤེལ་བ། རྡོ་རྗེའི་ཚིག་སྒྲ་སྤངས་པའོ། །དང་པོ་ལ། སྦྲུལ། བཏུས་པ།
མགོ་མེད། མཇུག་མེད། མིང་མེད་ཅེས་པ། ལས་སྔགས་འདི་གཉིས་མཇུག་
མེད་ དོ། །དོན་ ལ། བསྟོད་ སྔགས། བོད་ སྔགས། བསྐུལ་ སྔགས་ གསུམ་ ལས།
རྐང་པ་བཅུ་དྲུག་པ་ནི་བསྟོད་པ་སྟེ། རྡོ་རྗེ་འཇིགས་བྱེད་ཀྱི་མངོན་རྟོགས་དང་ཡོན་
ཏན་ལ་རྣམ་དབྱེ་བཞི་པ་བྱིན་ནས་འདུད་པའོ། །དོན་གཉིས་པ་ལ་གསུམ་ཀ་ཚང་
ངོ་༑ ༑སྤེལ་བ་ནི་ལས་སོ་སོའི་སྤེལ་ཚིག་སྦྱར་བའོ། །
བཞི་པ་ནི། རྡོར་བཟླས་ཏེ་རིམ་གཉིས་ལ་དེ་སོ་སོའོ། །ཡང་སྔགས་
ལ་ གསང་སྔགས་ གཟུངས་ སྔགས་ རིགས་སྔགས་ཏེ། ཕོ་རྟགས་མོ་རྟགས་
-179-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
གཉིས་ཀ་ཡོད་པ་རྣམས་ལས། འདི་ གཉིས་ སྔ་མ་དང་འཇུག་གོ །མཆོད་
བསྟོད་དང་གཏོར་མ་ནི་རྒྱུད་སྡེ་འོག་མ་གསུམ་ལས་གཏོར་མའི་རྫས་དང་འབུལ་
ཆོག་སོགས་ རྒྱས་ པར་ བཤད་མོད་ ཀྱི་ཆ་ གསུམ་ གཏོར་མའི་ ཡུལ་ ལ་སོགས་
པ་འཇིག་རྟེན་པ་ལ་འབུལ་བ་ཤ་སྟག་ཏུ་སྣང་བས་འདས་པའམ་དཀྱིལ་འཁོར་པ་
ལ་འབུལ་བ་མ་བཤད་ཅིང་། འདིར་ཡང་གྲོང་བདག་ལ་འབུལ་བ་དང་། འདིར་
བསྲུང་ མ་ དྲུག་ ཅུ་ ལ་ འབུལ་ བའི་ གཏོར་ སྔགས་ སོགས་ རྒྱས་ པར་ གསུངས་
ཀྱང་དཀྱིལ་འཁོར་པ་ལ་འབུལ་བ་མ་བཤད་ལ་སཾ་བུ་ཊི་དང་རྡོ་རྗེ་མཁའ་འགྲོ་དང་
གདན་བཞི་སོགས་ནས་གཏོར་མ་ལ་ལེའུ་རེ་རེ་རྒྱས་པར་གསུངས་པ་རྣམས་
ནའང་དཀྱིལ་འཁོར་པ་ལ་འབུལ་བ་མི་གསལ་མོད་ཀྱི། རྡོ་རྗེ་སྙིང་འགྲེལ་
ལས༑ དཀྱིལ་འཁོར་པ་ལ་འབུལ་ཚུལ་ཤིན་ཏུ་འཇུག་པ་བདེ་བར་གསུངས་ཤིང་།
ཕྲེང་བ་དང་ཀྲྀ་ཡ་ས་མུཙྪར་སཾ་བུ་ཊི་སོགས་ཀྱི་དོན་དུ་བྱས་ནས་གསང་འདུས་དང་
བདེ་དགྱེས་རྣམས་ལ་དངོས་སུ་སྦྱར་ནས་བླ་མེད་གཞན་ཡང་རྟོགས་ནུས་པའི་
གཏོར་ཆོག་རྒྱས་པར་གསུངས་པ་ལྟར་རྒྱ་གར་མཁས་པ་གཞན་གྱིས་ཀྱང་བཤད་
པས་ལེགས་པར་འཐོབ་བོ། །དེ་ལ་གཏོར་མའི་རྫས་ནི། བྱ་རྒྱུད་ལེགས་
གྲུབ་དང་དཔུང་བཟངས་སུ་གཏོར་རྫས་ཁྱད་པར་བ་དྲུག་དང་གཞན་དཀར་
གཏོར་དམར་གཏོར་སོགས་འབྱུང་པོ་རང་རང་གི་དམ་ཚིག་གི་རྫས་བཤད་ཅིང་ཆ་
གསུམ་ གཏོར་མ་ནི་ དཔུང་བཟངས་ སུ་ རྒྱས་ པར་ འབྱུང་བ་ སློབ་དཔོན་ཀུན་
སྙིང་སོགས་ཀྱིས་རྣལ་འབྱོར་རྒྱུད་ལའང་སྦྱར་ལ། བླ་མེད་ལ་འབྲས་ཆན་དང་
ཟན་དང་ཁུར་བ་དང་འབྲས་ཁུར་དང་ལ་དུ་དང་ཛམྦུ་ཊི་ལ་སོགས་ཉ་དང་ཤ་དང་
ཙོང་དང་སྒོག་སྐྱ་དང་ཆང་དང་ཆུ་དང་ཞོ་དང་འོ་མ་ལ་སོགས་པ་མེ་ཏོག་ལ་སོགས་
-180-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
པ་དང་ལྡན་པ་བླ་བྲེ་ལ་སོགས་པས་བརྒྱན་པ་ཞེས་སོགས་བཤད་པས་བཟང་ཞིང་
གྱ་ནོམ་པ་ཅི་འབྱོར་པའམ། ཆུ་དང་ཟན་ཙམ་ཡང་རུང་བར་བཤད་དོ། །ཤིན་
ཏུ་འབྱོར་ན་ནི་ཇི་ལྟར་བཤད་པའི་ཤ་ལྔ་དང་བདུད་རྩི་ལྔ་ལ་སོགས་པའང་ལེགས་
པར་དགོས་ཏེ་མ་འབྱོར་ན་གཏོར་རྫས་གང་འབྱོར་དེ་ཉིད་དེ་དང་དེར་བསམ་་་་་
དགོས་པར་གསུངས་པའི་ཕྱིར་རོ། །དེ་ཡང་ཡེ་ཤེས་ཞབས་ལུགས་ཀྱི་སྐོར་དུ་
བདུད་རྩི་ལྔ་ཉིད་འབྱུང་ལ་སམྦུ་ཊིར་ནི་ཤ་ལྔ་ཉིད་བཤད་ཅིང་། འདིར་ནི་གཏོར་
མ་ཉིད་ཀྱི་ཐད་དུ་མི་གསལ་ཡང་། ཆང་དང་སྒྲོན་མ་སངས་རྒྱས་རྣམས་དང་
ཞེས་སོགས་ཀྱིས་གཉིས་ཀ་བསྟན་ནོ། །དེ་བཞིན་དུ། བདུད་རྩི་ལྔ་ལ་སོགས་དང་
ཆུ་གཏེར་རྡོ་རྗེ་ཞེས་པ་རྩ་འགྲེལ་དང་། དབང་ལེའི་དམ་ཚིག་བཞི་དང་བརྒྱད་
ཀྱི་ཐད་དུ་ཡང་ཤ་ལྔ་བདུད་རྩི་ལྔས་ཚོགས་ཀྱི་འཁོར་ལོ་མཆོད་པར་བྱའོ། །ཞེས་
སོགས་ཀྱིས་གསུངས་སོ། །གཏོར་སྣོད་ནི་ཀྲྀ་ཡ་ས་མུཙྪར་ས་ཌ་དང་ཤ་ཊ་ཀ་
ལ་སོགས་པའི་གཏོར་སྣོད་ཅེས་པ་གཏོར་གཞོང་ཀ་ཏོར་རར་གྲགས་པ་ལ་སོགས་
པ་སྟེ། རིན་པོ་ཆེ་མཆོག་དམན་ནམ་ཤིང་དང་། ས་ལས་བྱས་པའམ། ཤིང་ལོའམ།
རྡོ་ལེབ་བམ། མ་འབྱོར་ན་ལག་མཐིལ་ཡང་བཤད་ལ། བླ་མེད་ལ་ཐོད་པ་བྱུང་
ནའང་བཟང་ངོ༌། །བྱིན་གྱིས་རློབ་ཚུལ་ནི། བླ་མེད་སྤྱི་ལས་སྦྱངས་རྟོགས་སྦར་
གསུམ་དང་འདིར་དེའི་སྟེང་དུ་བདུད་རྩིར་བྱ་བ་དང་བཞིར་གསུངས་ཏེ། རྡོ་རྗེ་
གསུམ་དང་བཞིའི་ཁྱད་པར་གྱིས་སོ། །དེ་ཡང་གང་དུ་བྱ་བའི་སྣོད་ནི། དངོས་སུ་
མ་འབྱོར་ནའང་ སྒོམ་དུས་མི་ཐོད་དུ་མི་བྱེད་པའི་བླ་མེད་མ་མཐོང་བས་དེ་
ཉིད་དེ། དེ་ཡང་ཀཾ་དང་ཨ་དང་ཨོ་ལས་སྐྱེད་པ་ཕྱི་དཀར་ལ་ནང་དམར་བ་དུམ་བུ་
གཅིག་པར་བཤད་པ་མང་ངོ༌། །དེའི་ནང་དུ་པདྨ་དམར་པོའི་གདན་ཡོད་མེད་ཀྱང་
-181-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ཅི་རིགས་སོ། །སྦྱངས་རྟོགས་སོགས་གང་ལ་བྱ་བའི་རྫས་ནི། གཙོ་བོར་བདུད་རྩི་
ལྔ་དང་ཤ་ལྔ་ཡང་སྟེ་ཕལ་ཆེར་རྫས་བཅུ་པའོ། །དེ་གཉིས་རིམ་པ་ལྟར། གཤེགས་
མ་ལྔ་དང་གཤེགས་པ་ལྔར་བྱས་པ་དང་། ཟློག་པའི་ཚུལ་གཉིས་སྤྱིར་བཤད་
ཀྱང་༑ འདིར་ནི། སྒྲོན་མ་སངས་རྒྱས་རྣམས་དང་ཞེས་སོགས་ཀྱི་སྒྲོན་
མའམ་སྟོབས་སམ་ཤ་རྣམས་མིང་གི་རྣམ་གྲངས་ཡིན་ལ། བདུད་རྩི་ལ་སངས་
རྒྱས་ཅེས་མང་དུ་བཤད་པས་ཤ་ལྔ་ཞེས་མ་ངེས་པར་བྱེད་པ་ནི་འདི་པའི་ལུགས་ཏེ།
ནང་གི་བདུད་རྩི་ལྔ་ཡུལ་ཅན་དབང་པོ་ལྔ་ལ་བྱེད་པར་གསུངས་པས་ཀྱང་ངོ་། །དེ་
རྣམས་ཀྱི་གནས་ཀྱང་ཕྱོགས་བཞི་དབུས་དང་ལྔར་བརྩེགས་པ་དང་དེར་བདུད་རྩི་
བཀོད་ནས་ཤ་ལྔ་མཚམས་བཞི་དབུས་དང་ལྔར་འགོད་པ་དང་དེ་ལས་ལྡོག་པར་
བཤད་ཀྱང་འདིར་སྔ་མ་ཁོ་ན་སྟེ། གཤེགས་མ་ཕྱོགས་སུ་འགོད་པ་མེད་
པས་སོ། །ས་བོན་ཡང་རང་རང་གི་མིང་ཡིག་དང་པོས་དེ་དག་ལ་བཏགས་ནས་ཐ་
སྙད་བརྗོད་དགོས་པར་རྒྱུད་སྡེ་མང་པོར་གསུངས་པ་ལྟར་མང་དུ་བཤད་མོད་ཀྱི་
རིགས་ལྔའི་ས་བོན་སོགས་གཙོ་བོར་བྱ་ལ། དེ་ཡང་ཧཱུྃ་ཨོཾ་སོགས་གཞན་དུ་འབྱུང་
ཡང་འདིར་དབྱངས་ལྔ་ཐུང་རིང་ལ་ཁམས་མི་འཆོལ་བ་སོགས་ཀྱི་རྒྱུ་མཚན་ཁྱད་
པར་བ་ཡོང་བས་དེ་རྣམས་ཏེ་དེས་ན་རིགས་ལྔའི་གནས་ཀྱང་རང་ལུགས་ཉིད་
བྱའོ༑ ༑དེ་ཡང་དྲི་ཆུ་ལ་མི་བསྐྱོད་པའི་ཐ་སྙད་འདིར་ཡང་བྱེད་མོད་ཀྱི་ཁམས་
ལྔའི་ནང་ནས་ཆུ་ཁམས་པ་ཡིན་པས་འོད་དཔག་མེད་དང་སྦྱར་ཞིང་དཀར་ཆ་
མཁའ་ཁམས་པ་མི་བསྐྱོད་པ་དང་སྦྱར་བའོ། །དེ་ཡང་བྱིས་པ་སྐྱེས་མ་ཐག་དྲི་
ཆུ་དང་འདུ་ཤེས་རྫོགས་པར་ཡོད་ཀྱང་ཁུ་བ་དང་རྣམ་ཤེས་རྫོགས་པ་ནི་ལོ་བཅོ་
ལྔའི་བར་དུ་མི་འབྱུང་བས་དེ་ལྟར་སྦྱར་རོ། །སྦྱང་སོགས་གང་གིས་བྱེད་པའི་
-182-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
ལྷ་སྔགས་ནི། ཕལ་ཆེར་ཡི་གེ་འབྲུ་གསུམ་གྱིས་བྱེད་པར་བཤད་ལ། དེ་ཡང་ཧཱུྃ་
ཨཱཋཨོ་རྣམས་ཀྱིས་རིམ་པ་བཞིན་སྦྱངས་རྟོགས་སྦར་གསུམ་བྱེད་པ་དང་། དེ་དག་
ཀྱང་རིམ་པ་བཞིན་རྡོ་རྗེ་པདྨ་ཟླ་བ་རྣམས་དང་སྔ་མ་གསུམ་སྦྱར་བ་མང་ངོ༌། །མ་
རྒྱུད་རྣམས་ལ། ཧ་ཧོ་ཧྲི་གསུམ་མམ། དེ་གསུམ་གྱུར་པའི་མི་བསྐྱོད་པ་རྣམ་སྣང་
སྣང་མཐའ་རྣམས་བར་སྣང་དུ་བཀོད་པའམ། དབྱངས་གསལ་རྒྱས་པ་བཀོད་
ནས་དེ་དག་བྱེད་པའང་བཤད་ལ། གཤིན་རྗེ་གཤེད་སྐོར་སོགས་སུ་བར་སྣང་ལ་
རིགས་ལྔ་བཀོད་པ་གཞུ་སྟེ་བསྟིམ་ནས་བྱེད་པའང་ཡོད་ཅིང་རྫས་རྣམས་ག ཞུ་
བའི་རྐྱེན་ཡང་འབྲུ་གསུམ་མཾ་ཧཱུྃ་ཡིག་ལས་འོད་འཕྲོས་ནས་བྱེད་པའང་ཡོད་མོད་
ཀྱི༑ འདིར་ནི་རྣལ་འབྱོར་པའི་སྙིང་ཁའི་ཧཱུཾ་ཡིག་གིས་རྐྱེན་བྱེད་དོ། །དེ་ཡང་ག ཞུ་
བྱེད་མེ་དང་དེ་སྦྱོར་བྱེད་རླུང་ནི་ཀུན་ལ་ཡོད་ལ། དེ་དག་གིས་སྦྱོར་ཚུལ་འཇིག་
རྟེན་དང་མཐུན་པར་བྱ་བའི་ཆེད་དུ་ཐོད་པ་སྐྱེད་བུ་ལ་གནས་པ་དགོས་པའི་སྐྱེད་
བུ་ནི་ཕལ་ཆེར་དུ་མི་མགོ་སྐམ་རློན་བཤད་ཀྱང་། འདིར་སཱ་དྷུ་པུ་ཏྲས་བུམ་པ་
བཤད་པ་བཞིན་ནོ། །དེ་དག་གིས་རྫས་རྣམས་གཞུ་ཞིང་བཀོལ་བའི་སྟེང་དུ་ཧཱུྃ་
ལས་བྱུང་བའི་རྡོ་རྗེ་སྐྱ་བའི་དོད་དུ་བསམས་ཏེ་དེས་ཀྱང་དཀྲུགས་ནས་དེ་ཡང་ཞུ་
བས་ཟླ་བ་ཞུ་བའི་གཟུགས་སུ་བསྒོམ་པ་ནི་འདིར་སྦྱང་རྟོགས་གང་ལ་བྱ་བའི་
གཞིར་བྱེད་དོ། །འདིར་ནི་ཨོཾ་ཡིག་གིས་དྲི་མ་སྦྱང་བ་དང་། ཨཱ་ཡིག་གིས་དག་
པའི་བདུད་རྩིར་རྟོགས་པ་དང་། ཧཱུྃ་ཡིག་གིས་མང་པོར་སྦར་བ་དང༌། ཧོ་ཡིག་
གིས་ཟག་མེད་ཀྱི་བདུད་རྩིར་བྱེད་དེ། དེ་དག་ཀྱང་ཟླ་ཉི་སྒྲ་གཅན་དུས་མེའི་རང་
བཞིན་ལག་པ་གཡོན་གཡས་ཀྱི་མཐིལ་དང་། གཉིས་ཀའི་མཐིལ་དང་རྒྱབ་རྣམས་
བསྟན་པའི་ཕྱག་རྒྱ་དང་། དེ་བཞི་ལ་རྡོ་རྗེ་རེ་རེ་བསྒོམས་ནས་འོད་ཀྱིས་ཕྱི་ནང་གི་
-183-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
རྡོ་ རྗེ་བཞིའི་བདུད་ རྩི་ བཀུག་ནས་ དམ་ ཚིག་གིས་ རྫས་ ལ་བསྟིམ་ པའི་ཏིང་
ངེ་འཛིན་དང་སྦྱོངས་ཤིག རྟོགས་ཤིག སྦྱོར་ཞིག བདུད་རྩིར་མཛོད་ཅིག ཅེས་
པའི་སྔགས་དང་བཅས་པ་རྒྱས་པར་བྱེད་པས་གཏོར་མ་དང་བདུད་རྩིའི་བསྐྱེད་
ཆོག་ཀྱང་ཤིན་ཏུ་ངོ་མཚར་བའོ། །དེ་ལྟར་ན་འདིའི་རྡོ་རྗེ་བཞི་ཡང་དུས་འཁོར་
རང་གི་རྡོ་རྗེ་བཞི་པོ་ལ་བྱེད་དགོས་པར་གསལ་བས། ཨོ་དང་པདྨ་ལས་སྐྱེས་པའི་
སྐུ་རྡོ་རྗེ་འོད་དཔག་མེད་སོགས་དགོས་མོད་ཀྱི། བླ་མ་གོང་མའི་ཕྱག་ལེན་
ཨོ་དང་འཁོར་ལོ་ལ་སྐྱེས་པའི་རྣམ་སྣང་སོགས་རྒྱུད་སྡེ་གཞན་གྱི་རྒྱ་བཀབ་མཛད་
པ་རྣམས་མངོན་རྟོགས་སུ་བྲིས་པ་ཡིན་ནོ། །གཏོར་འགྲོན་ནི། རྒྱུད་སྡེ་
གོང་འོག་ཀུན་ཏུ་རང་བཞིན་གྱི་གནས་ན་བཞུགས་པའི་ཡེ་ཤེས་པ་བཀུག་ནས་
མདུན་དུ་བཞུགས་པ་ལ་འབུལ་བ་ཤ་སྟག་ཡིན་ལ། བླ་མེད་ལ་འགྲོན་འཇིག་རྟེན་
པ་ཡིན་ན་ནང་གི་བདུད་རྩི་ཁྱད་པར་ཅན་འབུལ་བ་ན་འདས་པའི་རྣམ་པར་
བསྒྱུར་དགོས་པས་ཕུར་བུས་གདབ་པའམ་སྐད་ཅིག་གིས་འོད་གསལ་དུ་བཅུག་
ནས་བསྒྱུར་ཆོག་བཤད་པ་མང་མོད་ཀྱི། འདིར་ནི། རྡོ་རྗེ་ཤུགས་ཀྱིས་སྤྲུལ་
པའི་ཡེ་ཤེས་ཀྱི་སྐུ་དང་ངོ་བོ་དབྱེར་མེད་དུ་བྱས་ཟིན་པས་བསྒྱུར་ཆོག་མི་དགོས་
སོ༑ ༑སྤྱན་འདྲེན་པའི་ཕྱག་རྒྱ་ནི། ལག་པས་ཡི་གེ་དེ་དང་དེ་ལས་རྡོ་རྗེ་སོགས་སུ་
བསྐྱེད་པའི་ཏིང་ངེ་འཛིན་དང་བསྟུན་ནས་ལྷ་སྡེ་ཚན་སོ་སོའི་དམ་ཚིག་གི་ཕྱག་
རྒྱ་འགུགས་པ་ཡིན་ལ། འབུལ་བའི་གཏོར་སྔགས་ལ། དྲི་སྤོས་མེ་ཏོག་མར་མེ་
ཞལ་ཟས་ཏེ་ཉེར་སྤྱོད་ལྔ་ཚང་བར་ཡོད་ཅིང་གཏོར་མ་ཉིད་བདུད་རྩི་ཡིན་པས་
མཇུག་ཏུ་ཉེར་སྤྱོད་དང་ནང་མཆོད་སོགས་མ་སྦྱར་ན་ཆད་པ་བཞིན་དུ་བྱེད་པ་
ནི་སྔགས་དོན་མི་ཤེས་པའི་སྐྱོན་ནོ། །དེ་ལྟར་ན་བླ་མ་སྔ་རབས་པ་མང་པོས་
-184-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
གཏོར་འགྲོན་ལ་ཆོ་ག་གསུམ་བསྐྱེད་ལ་སོགས་པའི་སྐྱེད་ཆོག་རྒྱས་པ་མང་པོ་
མཛད་པ་རྣམས་ལའང་ཁུངས་ཡོད་པར་མ་མཐོང་ཞིང་། གཏོར་མགྲོན་ལ་ལྷ་སྐུ་
བཞིན་ལག་གི་རྣམ་པ་ཅན་དགོས་པར་བསམས་ནས་བུམ་སྐྱེད་གཞུ་ཚར་བའི་
རྗེས་སུ་གཏོར་མ་འབུལ་བར་རྒྱ་གར་བའི་གཞུང་ཁུངས་ཐུབ་མང་པོ་ནས་བཤད་
པ་གོ་རིམ་དཀྲུགས་ནས་བྱེད་པ་རྣམས་ལའང་སྐབས་དེ་རང་དུ་མི་རུང་བ་ཆེར་མི་
སྣང་ནའང་། རྒྱུ་མཚན་དེ་ནི་ཤིན་ཏུ་མ་ངེས་ཏེ། དང་པོར་ལྷ་སྐུར་བསྐྱེད་པ་སྲིད་
ནའང་ རྗེས་ སུ་བསྒྱུར་ཚར་བའི་ཐིག་སྐུད་དང་ བྲིས་པའི་ ཐིག་ཉིད་ལ་གཏོར་
མ་འབུལ་བའི་ཕྱིར་རོ། །སྤྱིར་ཡང་རྫོགས་རིམ་ཀྱི་རྣལ་འབྱོར་པར་མ་ཟད།
བསྐྱེད་རིམ་པས་ཀྱང་གང་སྣང་བདེ་སྟོང་གི་ཡེ་ཤེས་སུ་འཆར་བ་དགོས་ལ་ཁྱད་
པར་གཏོར་མའི་སྔགས་ཁྱད་པར་ཅན་གཏོར་མ་འདི་བཞེས་ཤིག་ཅེས་སོགས་
ཀྱི་སྔགས་དོན་མེད་པར། ཨ་ཀཱ་རོ་ཞེས་སོགས་ཀྱི་དོན། ཨ་ཞེས་བྱ་བ་ནི་གདོད་
མ་ནས་མ་སྐྱེས་པའི་ཕྱིར་ཆོས་ཐམས་ཅད་ཀྱི་སྒོའོ། །ཞེས་སོགས་འབའ་ཞིག་
ཏུ་ཡོད་པས་མཆོད་བྱ་མཆོད་བྱེད་མཆོད་རྫས་ཐམས་ཅད་ཡེ་ཤེས་ཀྱི་ངོ་བོ་འོད་
གསལ་བར་མོས་པ་ཁོ་ན་རྒྱ་ཆེར་གསུངས་པ་གོ་དགོས་སོ། །འདིར་གཏོར་འགྲོན་
སྤྱན་འདྲེན་རྒྱུ་ར་བ་ཁང་བརྩེགས་ལ་བཀོད་ཟིན་པའི་བསྲུངས་མ་རྣམས་ལས་
མར་མེ་གཅིག་ལས་གཉིས་ཆད་ཀྱི་ཚུལ་དུ་གཏོར་མའི་སྟེང་གི་བར་སྣང་ལ་བཀོད་
པ་རྣམས་ལ་ཕུལ་ཞིང་དགྱེས་ནས་བསྲུང་མ་དངོས་རྣམས་དང་དབྱེར་མེད་དུ་གྱུར་
པ་རྣམས་གཙོ་བོའི་འཁོར་ལོ་དྲུག་གི་ཡི་གེ་ལ་བསྡུ་ཞིང་། རྟེན་གསུམ་ཡང་སྒོ་
གསུམ་ལ་བསྡུས་ནས་རྡོ་རྗེ་ཤུགས་ཡོངས་རྫོགས་ཀྱང་གཙོ་བོ་ཞལ་གཅིག་ཕྱག་
གཉིས་པ་ཡུམ་དང་བཅས་པར་བསྡུས་ནས་ཐུན་མཚམས་ཀྱི་བྱ་བ་ལ་འཇུག་
-185-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
པའམ༑ ཐུན་སྦྲེལ་ནས་མངོན་རྟོགས་དངོས་གཞི་ལ་འཇུག་པ་ཡིན་ཏེ། དེ་དག་
ངག་ འདོན་ ལ་ དངོས་ སུ་ མ་ ཐོན་ པ་ རྣམས་ ཀྱང་ དེ་ ལྟར་ མོས་ པར་ བྱ་ སྟེ་
བསྲུང་འཁོར་ལ་དྭགས་པའི་གནས་ཅུང་ཟད་མང་བས་རྒྱས་པར་བཤད་པའོ།།
གཉིས་པ་མཐུན་རྐྱེན་ཚོགས་གཉིས་བསགས་པ་ལ། བསོད་ནམས་དང་
ཡེ་ཤེས་ཀྱི་ཚོགས་སོ། དེ་ཡང་། མདོ་རྒྱུད་གཞན་ཀུན་ཏུ་ཚོགས་གཉིས་ཁོ་
ན་འབྱུང་ཡང་། འདིར། ཚོགས་གསུམ་དོན་དུ་སྒྲུབ་པར་བགྱི། །ཞེས་གཉིས་
པོའི་སྟེང་ དུ་ ཚུལ་ ཁྲིམས་ ཀྱི་ཚོགས་ ཞེས་ཟུར་དུ་ འཆད་ པ་ནི། ལམ་ གྱི་ གཙོ་
བོ་ འགྱུར་ མེད་ ཀྱི་བདེ་ ཆེན་ ཡིན་ལ། དེའི་རྟེན་ གྱི་ གཙོ་བོ་ ཁམས་ བྱང་ཆུབ་
ཀྱི་སེམས་ཡིན་པས་དེ་མི་ཉམས་པ་ལ་རྩལ་དུ་འདོན་པའི་དོན་དུ་གཉེན་པོ་ལ་
ཚུལ་ཁྲིམས་ཀྱི་ཚོགས་དང་། སྤང་བྱ་ལ་རྩ་ལྟུང་ལྔ་པ་དེ་ཉམས་པ་ལ་འཆད་
པ་ཡིན་ནོ། །དེ་ནི་རྒྱུད་སྡེ་སྤྱི་དང་ཁྱད་པར་བླ་མེད་ཀུན་གྱིས་བླང་དོར་བྱེད་དགོས་
མོད་ཀྱི་ཆུ་སྐྱེས་འོད་དཔག་མེད་ཀྱི་རིགས་ལ་འདིའི་ཚུལ་ཁྲིམས་ཀྱི་སྡོམ་པ་
མ་བླངས་པས་རྩ་ལྟུང་དུ་མི་འགྱུར་ལ། འདིར་བླངས་པས་རྩ་ལྟུང་དུ་འགྱུར་ཞིང་།
གཞན་ནས་བཤད་པའི་རྩ་ལྟུང་ལྔ་པ་ནི་འདིར་རྟེན་དེ་ལ་བརྟེན་པའི་ཡེ་ཤེས་ཡིན་
པས་བདེན་གཉིས་ཀྱི་སེམས་བློ་རྫས་གཅིག་ལ་འདུས་པའི་བདེ་ཆེན་བྱང་ཆུབ་
ཀྱི་སེམས་བཏང་བ་ལ་རྩ་ལྟུང་དུ་ནི་ཀུན་གྱིས་བྱེད་དགོས་པ་ཐུན་མོང་བ་ཡིན་
ནོ༑ ༑དེ་ལྟར་ཚོགས་གསུམ་ཡང་བསྡུ་ན་གཉིས་སུའང་འདུ་སྟེ། ཚུལ་ཁྲིམས་
བསོད་ནམས་ཀྱི་ཚོགས་སུ་འདུས་པས་སོ། །དེ་ལྟར་ན། བསོད་ནམས་ཀྱི་ཚོགས་
ལ་ཞིང་ནི་བླ་མ་ཁོ་ན་ཡིན་ཏེ། སྐྱབས་གནས་དང་མཆོད་ཡུལ་ཐམས་ཅད་ལྷག་
པའི་ལྷའི་དཀྱིལ་འཁོར་དང་དེ་ཉིད་བླ་མ་དང་དབྱེར་མེད་ཁོ་ནར་མ་ཤར་ན། གང་
-186-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
གིས་བླ་མ་རྡོ་རྗེ་འཛིན། །ཐ་དད་ཉིད་དུ་མཐོང་གྱུར་པ། །དེ་ཡིས་དེ་ཉིད་དངོས་
གྲུབ་ནི། །ཚོགས་པའི་མཚན་ཉིད་ཅན་མི་འཐོབ། །ཅེས་སོགས་གསུངས་པའི་
ཕྱིར་རོ། །མཆོད་པ་ཡང་དེ་ཁོ་ན་ལ་འབུལ་དགོས་ཏེ། མཆོད་པ་ཐམས་ཅད་
ཡོངས་སྤངས་ནས། །བླ་མ་མཆོད་པ་ཡང་དག་བརྩམ། །ཞེས་དང་། ལྷ་དང་འབྱུང་
པོ་ལ་སོགས་ཀྱི། །མཆོད་པ་ཐམས་ཅད་ཡོངས་སྤངས་ནས། །བླ་མ་མཆོད་པར་
བྱའོ་ཞེས། །རབ་འབྱམས་ཞིང་ན་བཞུགས་པ་ཡི། །སངས་རྒྱས་རྣམས་ཀྱིས་
མཐུན་པར་གསུངས། །ཞེས་སོགས་རྒྱ་ཆེར་གསུངས་པའི་ཕྱིར་རོ། །སྐྱབས་འགྲོའི་
སྐྱབས་ཡུལ་ཡང་། དེ་ཁོ་ན་ལ་བསྟེན་ཏེ། སངས་རྒྱས་སློབ་དཔོན་དབང་
མཆོག་ཐོབ། །ཅེས་སོགས་ཏེ། དེ་ལྟར་ན། ཕར་ཕྱིན་ཐེག་པའི་ཐེག་དམན་ལྟར་
ན་སངས་རྒྱས་བདུན་ཁྲི་བདུན་སྟོང་སོགས་གྲངས་ཀྱིས་བཅད་པའམ། ཐེག་ཆེན་
ལྟར་ན་གྲངས་མེད་རེ་རེ་ལའང་སངས་རྒྱས་དཔག་མེད་གྲངས་མེད་ལ་བསྙེན་
བཀུར་བྱེད་དགོས་པར་བཤད་པས་ཚོགས་སོགས་པའི་ཡུལ་མཐའ་ཡོད་དུ་བཤད་
ཅིང་༑ སྐྱབས་ཀྱི་གཙོ་བོ་སངས་རྒྱས་ཡིན་ཀྱང་ད་ལྟ་དོན་དངོས་སུ་མི་བཞུགས།
ཆོས་རྒྱུན་ཏིང་ངེ་འཛིན་མ་ཐོབ་བར་དུ་སངས་རྒྱས་ཀྱི་ཞིང་དུ་བགྲོད་པར་མི་ནུས་
པས་ཚོགས་བསོག་པའི་ཡུལ་དཀོན་པ་དང་དུས་འགྱང་བ་དང་ནུས་པ་ཆུང་
ལ༑ སྔགས་བླ་མེད་ལྟར་ན་གསུམ་ཀ་དངོས་སུ་བཞུགས་པ་དང་། བླ་མར་
མ་འདུས་པའི་སངས་རྒྱས་གཅིག་ཀྱང་མེད་པས་ནུས་པ་ཆེ་བའི་ཕྱིར་དུས་མྱུར་
བ་ཡིན་པ་ལ་ངེས་པ་བརྟན་པོ་རྙེད་ནས། སྔོན་འགྲོ་ཚོགས་བསོག་གི་ཉམས་
ལེན་ཐམས་ཅད་ཀྱང་བཤེས་གཉེན་བསྟེན་ཚུལ་གྱི་ཆོས་སྐོར་མཆོག་ཏུ་ཤེས་
ན་དངོས་གྲུབ་མྱུར་དུ་འགྲུབ་ཀྱི། བླ་མ་ལ་ཟླ་གཅིག་གི་རྒྱགས་སྟེར་མཁན་
-187-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ཙམ་དུ་ཡང་མི་རྩི་བར་སྦྱོར་བ་ཚོགས་བསོག་གི་སྒོ་ནས་ལྷ་མཉེས་སུ་རེ་བ་ནི།
གལ་ཏེ་ལྷ་ནི་མཉེས་འདོད་ན། །འབད་པས་བླ་མ་མཉེས་པར་བྱ། །ཞེས་རྡོ་
རྗེ་ འཆང་ གིས་ནན་ཏན་ གྱིས་ གསུངས་ པ་མ་ཚོར་ ཞིང་ཚོར་ཀྱང་མི་ རྩི་བར་
ཟད་དོ། །
ཚོགས་ཀྱི་ངོ་བོ་ནི། ཕྱག་མཆོད་སྡིག་བཤགས་ཡི་རང་དང་། །བསྐུལ་
གསོལ་སྐྱབས་འགྲོ་ལུས་འབུལ་བསྔོ། །ལམ་ལ་རྒྱ་ཆེར་སྟེན་པའོ། །འདི་ལ་
བསམ་པ་སེམས་བསྐྱེད་དང་། །སྦྱོར་བ་ཉམས་སུ་ལེན་པའོ། །འདི་ལ་བསྟེན་
བྱ་སྟེན་པ་དང་། །སྤང་བྱ་སྤོང་བའི་དང་པོ་ལ། །དོན་གཉིས་ཕྱིན་དྲུག་བསྡུ་བཞིའོ།།
གཉིས་པར་མི་དགེ་བཅུ་སྤོང་དང་། སྒྲིབ་པ་ལྔ་དང་ཉོན་མོངས་བཞི། །ཟག་བཞི་
ལྟ་བའི་སྐྱོན་བཞི་སྤོང་། །ཞེས་བྱའོ། །དེ་ལྟར་ན། རྡོ་རྗེ་གུར་ནས་གསུངས་པའི་
རྒྱུན་བཤགས་སོགས་བླ་མེད་ཀྱི་རྒྱུན་བཤགས་མང་པོ་ནས་ཆོས་འཁོར་བསྐོར་
བར་བསྐུལ་བ་དང་མྱ་ངན་ལས་མི་འདའ་བར་གསོལ་བ་འདེབས་པ་མི་འབྱུང་བ་
ལ༑ གསང་སྔགས་གསུངས་བ་པོ་ཡིན་ན་ལོངས་སྐུ་ཡིན་པས་ཁྱབ་ལ། དེ་ལ་དེ་
གཉིས་ཀ་མི་དགོས་པས་ཡིན་ནོ་ཞེས་སོགས་སྨྲ་བ་ནི་ལོངས་སྤྲུལ་གྱི་རང་བཞིན་
ལ་རྨོངས་ཤིང་། རང་ཉིད་མཐོང་རྒྱ་ཆུང་བ་གསལ་བར་བྱེད་པ་སྟེ། འདི་དང་ད་
རི་ཀ་པའི་རྒྱུན་བཤགས་སོགས་ན་ཡོད་པའི་ཕྱིར་རོ། །འདིར་སྒྲིབ་པ་ལྔ་
ལ༑ འདོད་པ་ལ་འདུན་པ་དང་གནོད་སེམས་མ་བགྲངས་པ་ནི། རྒྱུའི་ཀུན་སློང་
ལ་སྙིང་རྗེ་དང་སེམས་བསྐྱེད་ཁྱད་པར་ཅན་གྱིས་ཟིན་པ་དགོས་ཀྱང་དུས་ཀྱི་ཀུན་
སློང་ལ་ཆགས་སེམས་དང་ཁྲོ་བ་ཅུང་ཟད་བསྐྱེད་ནས་དེ་ཉིད་གཉེན་པོའི་ངོ་བོར་
བསྒྱུར་དགོས་པས་ཡིན་པར་གསལ་ལོ། །འོ་ན་རྒྱུན་བཤགས་རྒྱས་པ་འདི་ཙམ་
-188-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
ལ་སྔགས་ཀྱི་སྡོམ་བཟུང་མེད་པ་ཅི་ཞེ་ན། བདེན་གཉིས་དབྱེར་མེད་ཀྱི་བྱང་ཆུབ་
ཀྱི་སེམས་དང་། ཚོགས་གསུམ་ཀ་འདུས་པའི་ཕན་ཕྱིན་དྲུག་ནི། ཕར་ཕྱིན་
གྱི་ཐེག་ཆེན་ལ་ཡང་མེད་པར་མ་ཟད་རྒྱུད་སྡེ་འོག་མ་ལ་ཡང་མེད་པས་འདི་དག་
ཏུ་ལེགས་པར་འདུས་པའི་ཕྱིར་སྡོམ་བཟུང་གི་དོན་གྱི་ཤིན་ཏུ་ཚང་བར་ཡོད་དོ། །
གཞན་ཡང་སྒྲུབ་ཐབས་ཀུན་བཟང་སོགས་བླ་མེད་དང་། རྡོ་རྗེ་འབྱུང་བ་སོགས་ཡོ་
གའི་སྒྲུབ་ཐབས་ཀྱི་རྒྱུན་བཤགས་རྣམས་ལའང་སྔགས་ཀྱི་སྡོམ་བཟུང་གི་དོན་
ཡོད་པ་ལ་དགོངས་ནས་རིགས་ལྔའི་སྡོམ་བཟུང་མེད་པ་ཡིན་ནོ། །
ཡེ་ཤེས་ཀྱི་ཚོགས་ནི། སངས་རྒྱས་ པའི་ཆོས་སྐུའི་ཐུན་མོང་མིན་པའི་
རྒྱུ་ཡིན་ཏེ། བསོད་ནམས་ཀྱི་ཚོགས་གཟུགས་སྐུའི་ཐུན་མོང་མ་ཡིན་པའི་རྒྱུ་ཡིན་
པའི་ཕྱིར། དེ་ཡང་། མཁས་པ་དག་ཆོས་སྐུའི་ཐུན་མོང་མ་ཡིན་པའི་རྒྱུ་ཚོགས་ཚང་
ལ་ཡོངས་སུ་རྫོགས་པ་ནི་ཕར་ཕྱིན་ཐེག་པ་ལ་ཡང་ཡོད་དེ། ཆོས་སྐུ་དང་རྣམ་པ་
མཐུན་པར་བསྒོམས་པ་ཡོད་པའི་ཕྱིར། དེས་ན་ཡེ་ཤེས་ཀྱི་ཚོགས་སོག་
པའི་སྔགས་ཀྱི་གནས་སྐབས་ཀུན་ཏུ་ཡང་། སྤྱིར་ཕར་ཕྱིན་ཐེག་པ་དང་ཁྱད་པར་
ཤེར་ཕྱིན་གྱི་མདོ་དང་དབུ་མ་རིགས་ཚོགས་ནས་བཤད་པའི་སྟོང་ཉིད་སྒོམ་
ཚུལ་ཇི་ལྟ་བ་བཞིན་ལས་ཁྱད་པར་འཐོན་རྒྱུ་གང་ཡང་མེད་དོ་ཞེས་གསུངས་ལ།
གཞན་དག་ནི། དེ་ལྟ་བུ་ཕུང་པོ་རྣམ་དཔྱད་ཀྱི་སྟོང་པ་ཉིད་ཅེས་བྱ་བ་ཆད་སྟོང་དང་
བེམ་སྟོང་ཡིན་པས་གསང་སྔགས་ལམ་གྱི་གོལ་ས་ཡིན་ཏེ། འཇམ་དཔལ་གྱི་རང་
གི་ལྟ་བའི་འདོད་པ་མདོར་བསྟན་པར། ཕུང་པོ་རྣམ་དཔྱད་སྟོང་པ་ཉིད། །ཆུ་ཤིང་
བཞིན་དུ་སྙིང་པོ་མེད། །རྣམ་པ་ཀུན་གྱི་མཆོག་ལྡན་པའི། །སྟོང་ཉིད་དེ་
ལྟར་འགྱུར་མ་ཡིན། །ཞེས་སོགས་གསུངས་པའི་ཕྱིར་རོ། །དེས་ན་སྔགས་ཀྱི་ལྟ་
-189-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
བ་ནི་རྣམ་ཀུན་མཆོག་ལྡན་གྱི་སྟོང་གཟུགས་སྲིད་གསུམ་པྲ་ཕབ་པའི་རྣམ་པ་
ཅན་འོད་གསལ་བདེ་བ་ཆེན་པོ་ཡིན་པས། མདོ་སྔགས་ལྟ་བས་ཁྱད་
པར་དུ་འབྱེད་པས། དོན་དམ་པའི་བདེན་པ་ཡང་རྟག་བརྟན་ཐེར་ཟུག་གི་དངོས་
པོ་སྒྲུབ་པ་རང་དབང་བ་ཡིན་ལ། ཡུལ་འདི་ནི་སྔགས་སུ་མ་ཟད། མདོའི་འཁོར་
ལོ་ཐ་མར་ཡང་ཟག་པ་མེད་པའི་ཤེས་པ་སྦྲང་མའི་རྩི་དང་འདྲ། །ཞེས་སོགས་ཀྱི་
གསལ་བར་སྟོན་པ་འདི་ཉིད་ངེས་པའི་དོན་ཡིན་གྱི། འཁོར་ལོ་བར་པའི་དངོས་
བསྟན་དབུ་མ་རིགས་ཚོགས་ཀྱིས་བཀྲལ་བའི་དོན་དམ་བདེན་པ་ནི་མེད་དགག་
ཅི་མེད་ བྱར་མེད་ཀྱི་ཆད་སྟོང་ ཡིན་པས་འཁོར་ལོ་དེ་ནི་དྲང་དོན་ཡིན་ནམ་
ཞེས་སོགས་ཟེར་རོ། །ལུགས་སྔ་མ་ནི། རྒྱ་གར་གྱི་མཁས་པ་ཡེ་ཤེས་རྡོ་རྗེས་
མཛད་པའི་ལམ་རིམ་གཉིས་པ་ལས། སྔགས་ལ་རབ་ཏུ་མི་གནས་ལས། །དོན་
དམ་ལྷ་མེད་ལྷ་ཡོད་ན། །དོན་དམ་སྐྱོན་ཅན་སློབ་དཔོན་རྨོངས། །ཀུན་རྫོབ་
བདེན་པས་ཁྱད་པར་ཆེ། །ཞེས་སོགས་དང་། སྡོམ་གསུམ་རབ་དབྱེ་ལས། ཕ་
རོལ་ཕྱིན་དང་གསང་སྔགས་ལ། །ལྟ་བའི་དབྱེ་བ་བཤད་པ་མེད། །ཕ་རོལ་ཕྱིན་
པའི་སྤྲོས་བྲལ་ལས། །ལྷག་པའི་ལྟ་བ་ཡོད་ན་ནི། །ལྟ་དེ་སྤྲོས་པ་ཅན་དུ་འགྱུར། །
ཞེས་སོགས་གསུངས་པ་དང་མཐུན་མོད། འདི་ཡང་ལྟ་བའི་ཡུལ་གྱི་གཙོ་
བོ་འཛིན་སྟངས་ཀྱི་ཡུལ་ལ་དགོངས་པས་ལུགས་ཕྱི་མ་ལ་ཤིན་ཏུ་གནོད་ཅིང་དོན་
ལ་ཞུགས་མོད་ཀྱི། ཡུལ་ཅན་ལྟ་བའི་ངོ་བོ་ནི་ཁྱད་པར་ཤིན་ཏུ་ཆེ་སྟེ། ཕར་
ཕྱིན་ཐེག་པ་ལས་ནི། ཡུལ་དོན་དམ་པའི་བདེན་པ་གཅིག་པུ་དེ་ཉིད་ཤེས་རབ་
ཁྱད་པར་ཅན་གཅིག་གི་འཛིན་སྟངས་ཀྱི་ཡུལ་དུ་བྱས་ཏེ་ལེགས་པར་རྟོགས་པ་དེ་
ཉིད་ཐབས་ཀྱི་ཁྱད་པར་གྲོགས་སུ་གྱུར་པ་མཆོག་དམན་ཅི་རིགས་པ་དང་སྦྱར་ཏེ་
-190-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད། །
བསྐྱངས་པས་བྱང་ཆུབ་གསུམ་ལ་སོགས་པ་འགྲུབ་ཀྱི་ཡུལ་ཅན་བདེ་བས་སྟོང་
ཉིད་རྟོགས་པ་མི་སྲིད་དེ། བདེ་བ་ནི་ཚོར་བ་ཡིན་པས་ཤེས་རབ་ཏུ་འགལ་
ལ༑ སྟོང་ཉིད་རྟོགས་པའི་སེམས་བྱུང་ཡིན་ན་ཤེས་རབ་ཁྱད་པར་ཅན་ཡིན་དགོས་
པས་སོ། །དེས་ན་ཐབས་ཤེས་དབྱེར་མེད་དང་ཟུང་འབྲེལ་ཅེས་པའང་གཅིག་ལ་
གཅིག་གིས་རྩིས་ཟིན་པ་ཙམ་མ་གཏོགས་རྣམ་ཤེས་གཅིག་གི་འཁོར་དུ་ཅིག་
ཅར་འབྱུང་བ་ཙམ་ཡང་སློབ་པའི་གནས་སྐབས་སུ་མི་སྲིད་པའི་ཕྱིར་དང་། སྔགས་
ལ་ནི། ཡུལ་སྟོང་ཉིད་ཡུལ་ཅན་བདེ་བས་རྟོགས་དགོས་སོ། །ཞེས་སྔགས་འཆད་
པ་པོ་ཀུན་གྱིས་མགྲིན་གཅིག་ཏུ་སྨྲ་བ་ནི་ཤིན་ཏུ་འཐད་ལ། བདེ་བ་ནི་ཚོར་
བ་ཡིན་ཞིང་དེ་ཡང་ལུས་ཚོར་སེམས་ཚོར་གཉིས་ལས། སྟོང་ཉིད་མངོན་སུམ་དུ་
རྟོགས་པའི་བདེ་བ་ནི་རྫོགས་རིམ་པའི་ལྷན་སྐྱེས་ཀྱི་བདེ་བ་འབྲས་བུ་དང་བཅས་
པར་ངེས་ལ། དེ་ཡང་ལམ་སྒོམ་སྟོབས་ཀྱི་ཞུ་བདེ་ལྷན་སྐྱེས་ཡིན་པས་ནང་རེག་
ཁྱད་པར་ཅན་ལ་རྟེན་པའི་ལུས་བདེ་དབང་ཤེས་ཁོ་ན་ཡིན་པའི་ཕྱིར་ཕར་ཕྱིན་ ་
ཐེག་པ་བ་ཕལ་ཆེར་གྱི་བློར་མི་ཤོང་བའི་མཉམ་གཞག་ཡེ་ཤེས་དབང་ཤེས་སུ་
འདོད་པ་ནི་སྔགས་ཀྱི་གྲུབ་མཐར་བྱེད་དགོས་སོ་ཞེས་ཁོ་བོས་སྨྲས་སོ། །དེ་ལྟར་
རྫོགས་རིམ་གྱི་ཚེ་ཚོར་བ་ཤེས་རབ་ཁྱད་པར་ཅན་དུ་དངོས་སུ་བསྒྱུར་ཐུབ་པ་ལ་ནི།
བསྐྱེད་རིམ་གྱིས་སྔ་མོ་ནས་མོས་ངོར་གོམས་སུ་འཇུག་པ་ངེས་པར་དགོས་པས་
གནས་སྐབས་འདི་དག་གི་ཚེ་ཡང་ལྷན་སྐྱེས་ཀྱི་བདེ་བས་སྟོང་ཉིད་རྟོགས་པར་
མོས་པ་ཉིད་ལ་ནན་ཏན་མཆོག་ཏུ་བྱ་བར་རིགས་སོ། །དེ་ལྟར་རྟོགས་
བྱའི་འཛིན་སྟངས་ཀྱི་ཡུལ་འཁོར་ལོ་བར་པའི་དངོས་བསྟན་དཔལ་མགོན་ཀླུ་སྒྲུབ་
ཀྱིས་བཀྲལ་བའི་སྟོང་ཉིད་ལས་ལྷག་པ་རྟོགས་རྒྱུ་ཅུང་ཟད་མེད་མོད། སྣང་
-191-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
བའི་དམིགས་ཡུལ་ནི་ཁྱད་པར་ཆེ་སྟེ། ལུགས་དེ་ལ་ནི། ཆོས་ཅན་མ་དག་
པའི་ཀུན་རྫོབ་འདི་དག་ལ་རིགས་པས་དཔྱད་པའི་མཐར་ཅུང་ཟད་ཀྱང་མ་རྙེད་
པ་དེ་ཉིད་ཀྱང་གནས་ལུགས་ཀྱི་དོན་རྙེད་པའི་རིགས་ཤེས་རྗེས་དཔག་དེའི་ངོར་
གང་ཞིག་སྣང་ན་བདེན་སྣང་སྐྱེ་བར་ངེས་པའི་བེམ་ཆོས་ལས་སྣང་གི་ཆོས་ཅན་
མཐའ་དག་འགགས་པའི་སྣང་མེད་འབའ་ཞིག་མ་གཏོགས། བློ་དེའི་ངོར་དག་
པའི་སྣང་བ་འཆར་བར་མ་བཤད་པ་བཞིན་དུ་མཉམ་གཞག་སྣང་མེད་ཁོ་ན་སློབ་
པའི་གནས་སྐབས་སུ་ཁས་ལེན་ལ། སྔགས་ལ་ནི། ཡུལ་ཅན་བདེ་བས་བྱས་པའི་
ནུས་པས་དུ་སོགས་ཀྱི་མཚན་མ་ནས་བརྩམས་ཏེ། བེམ་ཆོས་དང་བྲལ་བའི་སྟོང་
གཟུགས་དག་པའི་ཆོས་ཅན་དམིགས་པའི་ཡུལ་དུ་འབྱུང་བར་ནི་སྔགས་ལས་རྒྱ་
ཆེར་གསུངས་ཤིང་། རྣལ་འབྱོར་པ་ཕལ་ཆེར་གྱིས་མྱོང་བས་གྲུབ་པའི་
མངོན་སུམ་དང་། གསང་སྔགས་པ་འབྲས་བུ་ལམ་དུ་བྱེད་ཅིང་། འབྲས་བུ་སངས་
རྒྱས་ཀྱི་ཡེ་ཤེས་ལ་སྣང་བཅས་སུ་མི་འདོད་པ་མེད་པས་ན། བསྐྱེད་རིམ་མོས་
པ་ཡིད་བྱེད་ལ་ཡང་དེ་ལྟར་བྱེད་དགོས་པ་ནི་རིགས་པ་དེ་དག་གིས་ལེགས་པར་
གྲུབ་ཅིང་། འཇམ་དཔལ་ཞལ་ལུང་སོགས་ཀྱི་ལུང་ཡང་ཡོད་དེ། དེ་ནས་སེམས་
ཅན་ཐམས་ཅད་ལ། །ཚངས་སྤྱོད་ཆེན་པོ་བཞིས་དམིགས་ཏེ། །དེ་ལ་སོགས་པས་
རང་རྒྱུད་ཀྱི། །ལས་ཀྱི་སྒྲིབ་པ་དག་བྱས་ནས། །སེམས་ཙམ་ལ་ནི་དམིགས་བྱས་
ཏེ༑ །ཕྱི་རོལ་རང་བཞིན་སྟོང་པར་བྱ། །སེམས་ཙམ་དེ་ཡང་སྟོང་བྱས་ནས། །རང་
རིག་ཙམ་དུ་གནས་པར་བྱ། །རང་རིག་དེ་ཡང་ཟླ་བ་སོགས། །མདུན་དུ་བརྟགས་
ནས་ཡི་གེའོ། །སྙུག་གུས་བསྣུན་བྱས་མཚན་མའོ། །དེ་ནས་རང་ཉིད་ལྷར་བསྐྱེད་
ལ༑ ༑ལྷ་ཡི་ང་རྒྱལ་དང་ལྡན་པར། །ཕྱག་རྒྱ་བཞི་ཡིས་རྒྱས་བཏབ་སྟེ། །དཀྱིལ་
-192-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད། །
འཁོར་འཁོར་ལོ་སྤྲུལ་བར་བྱ། །དེ་མཉེས་དེ་ལ་གོམས་བྱས་པས། །ཕྱི་རོལ་ལུས་
ནི་ བཟློག་ པར་ བྱ། །སངས་ རྒྱས་རྣམས་ ཀྱི་ སྤྱོད་ ཡུལ་བ། །མཐའ་ ཡི་ དེ་ ཉིད་
བསྒོམས་པར་བྱ། །རང་སྙིང་དམ་ཚིག་ཕྱག་རྒྱ་ཡིས། །ཐུགས་ཀར་མཚན་མ་ལ་
གནས་པ། །དེ་བཞིན་གཤེགས་ཀུན་ཡེ་ཤེས་མཆོག །རིམ་པ་དང་པོ་པ་
རྣམས་ལ། །ཡི་གེའི་གཟུགས་སུ་རབ་ཏུ་སྣང་། །ཞེས་སོགས་རྒྱ་ཆེར་གསུངས་པའི་
ཕྱིར་རོ། །འོ་ན། སྤྱོད་མཇུག་ལས། གང་ཚེ་དངོས་དང་དངོས་མེད་དག །བློ་ཡི་
མདུན་ན་མི་གནས་པ། །དེ་ཚེ་རྣམ་པ་གཞན་མེད་པས། །དམིགས་པ་མེད་པས་
རབ་ཏུ་ཞི། །ཞེས་སོགས་དང་། འཇུག་པ་ལས། གང་ཚེ་སྐྱེ་མེད་དེ་ཉིད་ཡིན་
ཞིང་བློ་ཡང་སྐྱེ་བ་དང་བྲལ་བ། །སོགས་དང་། བྱང་ཆུབ་སེམས་འགྲེལ་
ལས༑ དམིགས་པ་དང་ནི་བྲལ་བའི་སེམས། །ནམ་མཁའི་མཚན་ཉིད་ལ་གནས་
ཏེ༑ ༑ནམ་མཁའ་བསྒོམ་པར་བྱེད་པ་འདི། །སྟོང་པ་ཉིད་ནི་བསྒོམས་པར་
བཤད༑ ༑ཅེས་ སོགས་ དང་། མདོ་ ལས། ནམ་ མཁའ་ མཐོང་ ཞེས་ སེམས་ ཅན་
ཚིག་ཏུ་རབ་བརྗོད་པ། །ནམ་མཁའ་ཇི་ལྟར་མཐོང་ཞེས་དོན་འདི་བརྟག་པར་
གྱིས། སོགས་དང་། རྒྱུད་ལས། སྤྲོས་པ་རྨི་ལམ་ལྟར་བྱས་ནས། །སྤྲོས་པ་ཉིད་ནི་
སྤྲོས་མེད་བྱེད། །ཅེས་སོགས་དང་། དངོས་པོ་མེད་ལ་བསྒོམ་པ་མེད། །ཅེས་
སོགས་མང་དུ་གསུངས་པ་རྣམས་ཀྱིས་མཉམ་གཞག་སྣང་མེད་དུ་བསྟན་པ་
མ་ཡིན་ནམ་ཞེ་ན། དེ་དག་ནི་དག་སྣང་མི་འགོག་གི མཚན་མའམ་སྤྲོས་པའི་སྣང་
བ་འབའ་ཞིག་ལ་དགོངས་ལ།
དེ་ཡང་བདེན་པའི་དང་། སྣང་བའི་མཚན་མ་སྟེ། དང་པོ་ནི། རྗེས་ཐོབ་
ཏུ་འབྱུང་ཡང་རིགས་ཤེས་དྲན་པས་མངོན་གྱུར་འགོག་ནུས་ལ། གཉིས་པ་ནི།
-193-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
སློབ་པའི་རྗེས་ཐོབ་ཏུ་འབྱུང་བ་རྗེས་ཐོབ་དེར་མི་ཁེགས་ཀྱང་། རྙེད་དོན་ལ་
མཉམ་པར་བཞག་པས་མཉམ་གཞག་ཏུ་འགག་པར་འགྱུར་ཞིང་། སངས་རྒྱས་
ནས་ཀྱང་མཚན་མའི་དྲི་མ་ཅན་གྱི་སྣང་བ་མཐའ་དག་འགགས་ནས་དག་པའི་སྣང་
བ་མཐའ་མེད་དུ་སངས་རྒྱས་པར་འགྱུར་བར་ངེས་དོན་གྱི་མདོ་རྒྱུད་ཀུན་ཏུ་
གསུངས་པའི་དོན། ལོ་ཆེན་ཐམས་ཅད་མཁྱེན་པས་བསྡུས་ཏེ། ཀུན་རྟོག་འཁྲུལ་
པའི་མུན་པ་མ་ལུས་སངས། །འོད་གསལ་དག་པའི་སྣང་བ་རབ་འབྱམས་
རྒྱས༑ ༑ཤེས་དང་ཤེས་བྱའི་ཡུལ་ཀུན་གཅིག་ཏུ་འདྲེས། །ཅེས་སོགས་གསུངས་པ་
ནི༑ ངེས་དོན་འཐོན་པོའི་གསུང་རབ་སྤྱི་དང་། ཁྱད་པར་དབང་བཞི་པའི་ལམ་
གཙོ་བོར་སྟོན་པ་བྱང་ཆུབ་སེམས་དཔའི་འགྲེལ་པ་སྐོར་གསུམ་ གྱི་དགོངས་
པ་ཡིན་གྱི། གང་དག དྲང་ངེས་ཀྱི་དོན་ལ་དོན་དམ་བདེན་པ་བརྗོད་བྱའི་གཙོ་
བོར་བྱེད་པ་ཁོ་ན་ངེས་དོན་གྱི་གསུང་རབ་ཡིན་ནོ་ཞེས་མཐར་ཐུག་དོན་དམ་ལ་
ལྟོས་པའི་དྲང་ངེས་ཉིད་ཁས་བླངས་ནས། འཁོར་ལོ་ཐ་མ་དང་རྒྱུད་སྡེ་ནས་རྒྱ་
ཆེར་གསུངས་པའི་འོད་གསལ་བདེ་གཤེགས་སྙིང་པོ་ལ་སྡང་སྨྲས་བྱས་ཏེ། ཐ་
སྙད་གནས་སྐབས་ལ་ལྟོས་པའི་དྲང་ངེས་མི་འདོད་པར་ཤིང་རྟ་གཉིས་ལས་
ཐོགས་མེད་ལ་རྒྱབ་ཀྱི་ཕྱོགས་པ་དང་། ད་ལྟར་གྱི་བེམ་ཆོས་ལས་སྣང་ཐམས་ཅད་
ཕྱི་དོན་ཚད་གྲུབ་ཏུ་ཁས་བླངས་ཤིང༌། འཇིག་རྟེན་ལས་ལས་སྐྱེས་པ་དང་སངས་
རྒྱས་ལས་སྒྲིབ་ལས་གྲོལ་བ་དང་། སངས་རྒྱས་ལ་ལས་སྣང་ཡོད་པར་འདོད་
པ་དང་། མཉམ་གཞག་སྣང་བཅས་ལ་སྡང་སྨྲས་བྱེད་ཅིང་སློབ་པའི་ཟུང་འཇུག་གི་
སྐུ་ཐུགས་གཉིས་ཀ་མཉམ་གཞག་དེར་མངོན་དུ་འགྱུར་བར་འདོད་པ་དག་གིས་
ནི་སེམས་འགྲེལ་གསུམ་ལ་སོགས་པའི་ངེས་དོན་མི་རྟོགས་པར་མ་ཟད། རང་གི་
-194-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
ནང་འགལ་རྣམས་སྤོང་བར་མི་ནུས་ལ། ལུགས་གཉིས་པས་ནི་དོན་དམ་རིགས་
པས་དཔྱད་བཟོད་དུ་ཁས་བླངས་པའི་ཕྱིར། དབུ་མ་རང་རྒྱུད་པ་ཙམ་ཡང་མིན་
ཞིང་༑ རྟག་པ་དང་དངོས་པོའི་གཞི་མཐུན་འདོད་པར་རང་སྡེ་གནས་མ་བུ་པ་ལས་
ཀྱང་དམན་ཏེ། གཞན་དག་གིས་རྒྱས་པར་བཀག་པ་བཞིན་ནོ། །དེ་ལྟར་ན། རྡོ་
རྗེ་ཐེག་པའི་ཡེ་ཤེས་ཀྱི་ཚོགས་ནི། འཛིན་སྟངས་ཤེར་ཕྱིན་གྱི་མདོ་དང་དབུ་མ་
རིགས་ཚོགས་ནས་ གསུངས་ པའི་ སྟོང་ཉིད་ ལས་ ལྷག་ པའི་ དོན་ དམ་ བདེན་
པ་ཡུལ་དུ་མི་བྱེད་པས་དོན་དམ་གྱི་གནས་ལུགས་ཆོས་ཉིད་སྟོང་པ་ཉིད་ལ་ཆུ་ལ་
ཆུ་བཞག་གི་རྣམ་པ་ཅན་ཡིན་ལ། སྣང་བའི་དམིགས་ཡུལ་འཁོར་ལོ་ཐ་མ་དང་
རྒྱུད་སྡེ་རྣམས་སུ་གསུངས་པའི་ཟག་པ་མེད་པའི་ཤེས་པ་དང་། འོད་གསལ་དང་།
ཤིན་ཏུ་ཕྲ་བའི་རླུང་དང་། ཐོ་རངས་སློད་བྱེད་ཀྱི་སྐྱོན་གསུམ་དང་བྲལ་བའི་ནམ་
མཁའི་རང་མདོག་དང་། སྟོང་གཟུགས་པྲ་ཕབ་པའི་རྣམ་པ་ཅན་གྱི་ཕྱག་རྒྱ་ཆེན་
མོ་སྟོང་ཉིད་དོན་དམ་པའི་བདེན་པ་དང་ངོ་བོ་དབྱེར་མེད་ཀྱི་གཟུགས་སྣང་གི་རྣམ་
པ་ཐམས་ཅད་པ་ཞེས་བྱ་བ་ཐ་སྙད་ཀྱི་གནས་ལུགས་ཆོས་ཅན་རླུང་སེམས་ཕྲ་མོ་
ལ་དམིགས་པ་ནི། སངས་རྒྱས་པ་དང་རྫོགས་རིམ་འཐོན་པོ་ནས་དངོས་སུ་འབྱུང་
བ་རྫོགས་རིམ་དམན་པར་རྗེས་མཐུན་པ་དང་མཚན་མ་ཙམ་འབྱུང་བ་བཞིན་དུ་
བསྐྱེད་ རིམ་ ནས་ མོས་ ངོར་ བསྒོམ་ དགོས་ སོ་ ཞེས་ བྱ་བ་ནི་ ཁོ་བོའི་ ལེགས་
བཤད་དོ། །
གཉིས་པ་དངོས་གཞི་ལ། གོང་དུ་བཤད་པ་ལྟར། བཞི་ལས། དང་
པོ་སྐུ་རྡོ་རྗེ་བསྙེན་པའི་ཡན་ལག་དཀྱིལ་འཁོར་རྒྱལ་མཆོག་ལ་གསུམ་ལས། དང་
པོ་འཆི་བ་ཆོས་སྐུར་འཁྱེར་བ་ལ། བསྡུད་རིམ་ཁྱད་པར་ཅན་དང་མཐུན་
-195-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
པར་དང་། འཛིན་སྟངས་ཁྱད་པར་ཅན་དང་མཐུན་པར་སྒོམ་པ་གཉིས་ལས།
དང་པོ་ནི། ནང་གི་ཁམས་ཕྲ་བ་ཟླ་ཉི་སྒྲ་དུས་བཞིའི་ཐིམ་རིམ་ཁྱད་པར་
ཅན་མདོ་སྔགས་གཞན་གང་ནས་ཀྱང་མ་གསུངས་པ་དང་མཐུན་ཞིང་། དེ་སྦྱོང་
བའི་ཐབས་སུ་གསུངས་པ་སྟེ་སྔར་བཤད་པ་བཞིན་ནོ། །
གཉིས་པ་ནི། སྔགས་ཚན་བཞིའི་དོན་བསྒོམ་པ་སྟེ། དེ་ལྟ་བས་ན་ཕར་
ཕྱིན་ཐེག་པ་རྐྱང་པའི་ལྟ་བ་སྐྱོང་ལུགས་ཀྱིས་མི་ཆོག་པའི་རྒྱུ་མཚན་གྱིས། སྔགས་
དོན་ ཁྱད་ པར་ ཅན་ གྱི་ སྒོ་ནས་ ང་ རྒྱལ་ འཛིན་ པ་ནི་ བྱ་ རྒྱུད་ ནས་ ཀྱང་ ཡོད་
ལ༑ དེ་ཡང་རྒྱུད་སྡེ་གོང་འོག་གི་ཁྱད་ཀྱིས་འོག་མ་རྣམས་ལ་སྭ་བྷཱ་ཝ་ཙམ་ཤས་ཆེ་
ཞིང་༑ བླ་མེད་ལ་ཤུ་ནྱ་ཏཱ་དང་ཁྱད་པར་འདི་ལ་སྔགས་ཚན་བཞིའི་སྒོ་ནས་ང་
རྒྱལ་འཛིན་ཚུལ་རྒྱས་པར་གསུངས་སོ། །དེའི་རྒྱུ་མཚན་ཡང་། སྭ་བྷཱ་ཝ་ལ་ནི།
ཆོས་ ཐམས་ཅད་ རང་བཞིན་རྣམ་པར་དག་པས་བདག་ཀྱང་ རང་བཞིན་རྣམ་
པར་དག་པར་གྱུར་པ་ངའོ་སྙམ་པ་ལས་མེད་ལ། ཤུ་ནྱ་ཏཱ་ལ་ནི། ཡུལ་སྟོང་པ་
ཉིད་ཡུལ་ཅན་ཡེ་ཤེས་བདེ་ཆེན་གཉིས་དབྱེར་མེད་པ་རྡོ་རྗེའི་རང་བཞིན་དུ་གྱུར་
པའི་བདག་ཉིད་ནི་ངའོ། །ཞེས་པས་ཁྱད་ཆེ་ལ། དབྱེར་མེད་ཚུལ་ཡང་། གཅིག་
གིས་གཅིག་རྩིས་ཟིན་ཞིང་རྒྱས་ཐེབས་པ་ཙམ་མིན་པར། ཐབས་ཀྱི་གཙོ་བོ་བདེ་
ཆེན་ཉིད་གནས་ལུགས་རྟོགས་པའི་ཤེས་རབ་ཁྱད་པར་ཅན་དུ་སྐྱེས་ལ་དེ་ཡང་།
དོན་དམ་གནས་ལུགས་སྤྲོས་པ་ཉེར་ཞིའི་དབྱིངས་དང་ཐ་སྙད་གནས་ལུགས་བདེ་
གཤེགས་སྙིང་པོའི་རླུང་སེམས་གཉིས་ཀ་རྟོགས་པར་གྱུར་པ་སྟེ་སྔར་བཤད་པ་
བཞིན་ནོ། །དེ་ཡང་དཔལ་ལྡན་འདུས་པ་སོགས་རྡོ་རྗེ་གསུམ་གྱི་རྒྱུད་ལ། ངོ་བོ་
རྒྱུ་འབྲས་གསུམ་སྟོང་པར་རྟོགས་པའི་རྣམ་ཐར་སྒོ་གསུམ་ལས་མེད་ལ། འདིར་དེ་
-196-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
གསུམ་གྱི་སྟེང་དུ་ཡུལ་ཅན་ཡེ་ཤེས་ཉིད་ཀྱང་རྐྱེན་གྱིས་མངོན་པར་འདུས་མ་བྱས་
པར་རྟོགས་པ་བསྣན་པས་བཞིའོ། །
གཉིས་པ་བར་དོ་ལོངས་སྐུར་འཁྱེར་བ་ལ། མི་འཐད་པ་དགག་པ་དང་།
ཉམས་སུ་ལེན་ཚུལ་བཤད་པའོ། ། །
དང་པོ་ལ། དུས་འཁོར་ལ་བར་དོ་སྦྱོང་བྱེད་མེད་པར་འདོད་པ་དགག་
པ་དང་། ཡོད་པ་རྣམས་ལ་ཆ་གཉིས་མི་འཐད་པར་འདོད་པ་དགག་པའོ། །
དང་པོ་ནི། སྔར་བརྗོད་པ་ལྟར་ཁ་ཅིག་ན་རེ། འདི་ལ་དེ་མེད་དེ།
བར་དོར་འཚང་རྒྱ་བ་མེད་པའི་ཕྱིར་དང༌། སྒྲུབ་ལེའི་མདོར་བསྡུས་གཉིས་པའི་
མཚམས་སྦྱོར་དུ། ད་ནི་སྔོན་གྱི་སྨོན་ལམ་རྫོགས་པར་བྱ་བ་དང་ཆོས་ཀྱི་འཁོར་ལོ་
བསྐོར་བའི་དོན་དུ་མངལ་འཇུག་ པའི་ཚུལ་ གྱིས་ ཞེས་ སོགས་གསུངས་པས།
ལུགས་འདི་ལ་སྐུ་བཞི་དང་རྡོ་རྗེ་བཞི་སོགས་འབྲས་བུ་ལ་སྦྱོར་བ་གཙོ་ཆེ་ཡིས་།
སྦྱང་གཞི་ལ་སྦྱོར་བ་མི་རྒྱས་པས་སོ་ཞེས་སྨྲའོ། །དེ་ནི་ཤིན་ཏུ་མི་རིགས་ཏེ།
ཚེ་འདི་ཉིད་ལ་འཚང་རྒྱ་བར་ངེས་པ་དེས་སྐྱེ་ཤི་བར་དོ་གསུམ་ཀ་སྐུ་གསུམ་དུ་
འཁྱེར་མི་དགོས་པར་འགྱུར་ཏེ། གནས་སྐབས་གསུམ་ཀ་ལ་འཚང་རྒྱ་བ་མེད་པའི་
ཕྱིར་རོ། །དེ་བར་དོར་མཚང་མི་རྒྱ་ཡང་དེའི་ལམ་འཁྱེར་མ་བྱས་ན་ལོངས་སྐུའི་
སྒྲུབ་ཐབས་ཁྱད་པར་ཅན་ཉམས་པར་འགྱུར་བས་བསྒོམ་མོ་ཞེ་ན་འདིར་ཡང་
མཚུངས་སོ། །སྦྱང་གཞི་ལ་སྦྱོར་བ་མི་རྒྱས་པར་སྨྲ་བ་ནི་ཆེས་འཁྲུལ་
ཏེ༑ དཀྱིལ་འཁོར་རྒྱལ་མཆོག་མངལ་གྱི་ཟླ་གྲངས་དང་རྩ་འཆགས་ཚུལ་དང་
ལེགས་པར་སྦྱར་བ་དང་། ལས་རྒྱལ་མཆོག་མངལ་སྒོར་རླུང་རྒྱུ་ཚུལ་དང་།
རྣལ་འབྱོར་གཉིས་པོ་ལོ་བཅུ་དྲུག་གི་མཚམས་སུ་བདེ་བ་འགྲུབ་ཚུལ་དང་སྦྱར་
-197-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
བ་འདི་ཙམ་གྱི་རྒྱས་པ་གསང་འདུས་འཕགས་ལུགས་ལ་ཡང་མེད་པའི་ཕྱིར་
རོ༑ ༑དེར་མ་ཟད། བདེ་གསང་སོགས་ལས་བར་དོར་འཚང་རྒྱ་བར་གྲགས་མོད་
ཀྱི༑ ལེགས་པར་བཏུགས་ན་ཚད་མས་གྲུབ་པར་དཀའ་སྟེ། དེ་ལ་ལམ་གྱི་
བོགས་འབྱིན་སྤྱོད་པ་དགོས་ལ་དེ་ལ་ཡུལ་རྟེན་གཉིས་ཀ་ཁམས་དྲུག་ལྡན་མེད་
པས་བདེ་ཆེན་མི་འདྲེན་པའི་ཕྱིར་རོ། །ཅི་སྟེ། དེ་བར་དོ་ཉིད་མ་དག་པའི་སྒྱུ་
ལུས་སུ་ལངས་པ་ཁོ་ནས་བྱེད་ལ། དེ་ནམ་མཁའ་མཛོད་ལ་དབང་ཐོབ་
པས་དེ་འདྲའི་ཡུལ་དང་རྟེན་སྒྲུབ་པར་ཤིན་ཏུ་སླའོ་ཞེ་ན། སྒྲུབས་པའི་ལུས་དེ་
བར་དོའི་ཡིད་ལུས་ཡིན་ནམ་མིན་སོམས་ཤིག ཡིན་ན་ནི་གསར་དུ་སྒྲུབ་དོན་
མེད་ལ། མ་ཡིན་ན་ནི། དོན་དེ་ཉིད་གྱིས་བར་དོའི་རྟེན་ལ་འཚང་མི་རྒྱ་བར་གྲུབ་
བོ༑ ༑དེས་ན་དེ་ལྟར་གསུངས་པ་ནི་དེ་སྒྱུ་ལུས་སུ་ལྡང་བར་ནུས་པ་ཙམ་
ལ་དགོངས་པ་ཡིན་གྱི། སྒྲུབ་གཞི་དང་ལམ་གྱི་ཁྱད་པར་གྱིས་ཡིན་ནོ་ཞེས་སྨྲ་བ་
རྣམས་ཀྱིས་ནི། སངས་རྒྱས་ཐམས་ཅད་ལམ་བགྲོད་པ་གཅིག་པ་དང་། རྟོགས་
བྱའི་གནས་ལུགས་ལ་དབྱེ་བ་མེད་པ་དང་། གང་ཟག་ལ་དབང་པོ་མཆོག་དམན་
དང་༣ དེ་ ལ་ ལྟོས་ པའི་ གསུང་ རབ་རྣམས་ ཀྱི་དངོས་བསྟན་ལ་དྲང་ངེས་དང་
མཆོག་དམན་གསུངས་པ་རྣམས་མ་གོ་བར་ཟད་དོ། །
གཉིས་པ་ནི། མཁས་རློམ་འགའ་ཞིག ཀྱེ་རྡོར་ལ་གཞལ་ཡས་ཁང་གི་
རྒྱུར་བར་དོའི་རྣམ་ཤེས་ མཚོན་བྱེད་རྣམས་ གཏོང་བ་ འགོག་པར་བྱེད་ཅིང་།
རིགས་པ་ནི་གུར་དུ། ནམ་མཁར་དྲི་ཟ་གནས་པ་ནི། །ལྷུང་ནས་ཞུ་བ་རྗེས་དྲན་
བྱ༑ ༑ཞེས་པ་ལྟར་ཡེ་ཤེས་ཞབས་ལུགས་ཀུན་ལ་གསུངས་པས་དེ་དགོས་པ་གང་
ཞིག བར་དོ་ལ་ཆ་གཉིས་བཟོ་ཐབས་སྦྱང་གཞི་ལ་མེད་པའི་ཕྱིར་དང་། ཤེས་པ་
-198-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
བེམ་པོའི་ཉེར་ལེན་དུ་འགྲོ་མི་སྲིད་པའི་ཕྱིར་ཞེས་སོགས་བརྗོད་པར་བྱེད་དོ། །འོ་
ན་ནི། བར་དོ་ཡི་གེར་བསྒོམ་པ་མི་འཐད་པར་འགྱུར་ཏེ། གཞིའི་བར་དོ་ཡི་གེའི་
གཟུགས་སུ་མེད་པའི་ཕྱིར་རོ། །དེ་ནི་ཡི་གེའི་ངོ་བོ་གདངས་ཡིན་ལ་དེ་ཡང་
རླུང་ཡིན་པས། བར་དོ་རླུང་སེམས་ཙམ་གྱི་ཡིད་ལུས་ཡིན་པས་དེ་དང་ངོ་བོ་
མཚུངས་པར་བསྒོམས་པས་སྦྱོང་བྱེད་ཁྱད་པར་ཅན་དུ་འགྲོ་བ་ཡིན་གྱི། གཞིའི་
ཁྱད་ཆོས་ཇི་བཞིན་བསྒོམ་པ་མིན་ཏེ། ཡིན་ན་འཁྲུལ་སྣང་སྣ་ཚོགས་ཀྱང་
བསྒོམ་དགོས་པར་འགྱུར་རོ་ཞེ་ན། དེ་ནི་བདེན་གྱི། འདིར་ཡང་དེ་ལྟར་སྦྱོར་
ཞིག དེས་ན་སྦྱང་གཞིའི་སྟེང་གི་ཡོན་ཏན་གྱི་ཆ་དང་ཆོས་མཐུན་པར་བ
སྒོམས་ནས་སྐྱོན་སྦྱོང་བ་ཡིན་པས། གཞི་ལ་བར་དོ་ཆ་གཉིས་མི་སྲིད་པ་དང་།
རང་གི་ཁང་པའི་རྒྱུར་མི་འགྲོ་བ་སོགས་ནི་སྐྱོན་ཡིན་པས་དེ་དང་མི་བསྟུན་པ་ཉིད་
བཟང་ལ། གཞལ་ཡས་ཁང་གཙོ་བོའི་ཡེ་ཤེས་སུ་ཁས་བླངས་ནས་རྣལ་འབྱོར་
པའི་རླུང་སེམས་དེའི་རྒྱུར་གཏོང་བ་ལ་སྡང་སྨྲས་བྱེད་པ་དག་རིགས་པ་སྨྲ་བའི་ཁྱུ་
མཆོག་ཏུ་འཛིན་པ་ནི་བསྟན་པ་ཉམས་པས་ནོངས་སོ། །དེ་བཞིན་དུ་གཞལ་ཡས་
ཁང་མེ་ལོང་ཡེ་ཤེས་རྣམ་སྣང་གི་ངོ་བོར་གསུངས་ཤིང་འདོད་ལ། དེ་རྣལ་འབྱོར་
པ་རང་གི་ཡེ་ཤེས་ལས་གཞན་དུ་བསྒོམས་པས་དགོས་པ་མི་འགྲུབ་ཅིང་། ང་
རྒྱལ་འཛིན་པའི་སྔགས་དོན་ལ། བདག་ཉིད་ངའོ་ཞེས་པའི་ཚིག་ཁ་ཏོན་དུ་བྱས་
ཀྱང་དོན་ལ་གོ་བར་ཟད་དོ། །དེ་དག་ནི་རིགས་པ་ཡིན་ལ། ལུང་ནི། བརྟག་
གཉིས་ལས། ཇི་ལྟར་སྒོམ་པ་པོ་འབྱུང་བའང་ཞེས་དང་། དེའི་འགྲེལ་པ་ཀུ་མུ་ཏི་
ལས༑ དཀྱིལ་འཁོར་འབའ་ཞིག་བསྒོམས་པར་བྱ་བ་ནི་མིན་གྱི། སྒོམ་པ་པོ་
བདག་ཉིད་ཀྱང་དེར་བསྒོམ་པར་བྱའོ། །ཞེས་སོགས་དང་། གུར་ལས། ཧཱུྃ་
-199-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ལས་འཁོར་ལོའི་སྟེང་དུ་བཞག །སྲིད་པ་བར་མའི་བསམ་གཏན་བྱ། །ཞེས་དང་།
མི་ཐུབ་ཟླ་བའི་ཡན་ལག་དྲུག་པར། བློ་ལས་བྱུང་བའི་འཁོར་ལོ་སྟེ། །དེ་སྟེང་
བདག་ཉིད་བར་མའི་སྐྱེ། །ཞེས་དང་། རིན་ཆེན་འབར་བར། ཧཱུྃ་ལས་འཁོར་
ལོ་དེ་སྟེང་དུ། །སྲིད་པ་བར་མའི་བག་ཆགས་བསམ། །ཞེས་སོགས་དང་། རྗེ་
བཙུན་རྩེ་མོས། དེ་ནས་རྐྱེན་གྱི་ཡན་ལག་གི །འབྱུང་བཞིར་རྣམ་ཤེས་ཞུགས་
བསྒོམས་ཏེ། །ཞེས་དང་། རྗེ་བཙུན་ཆེན་པོས། བར་དོའི་རྣམ་པར་ཤེས་པ་འབྱུང་
བཞི་འཁོར་དང་བཅས་པ་ལ་ཞུགས་པས་གཞལ་ཡས་ཁང་ཞེས་སོགས་མང་དུ་
གསུངས་སོ། །དེ་དག་ནི་ཀྱེ་རྡོར་ལ་གཞལ་ཡས་ཁང་རྣམ་སྣང་གི་ཡན་ལག་ལ་ང་
རྒྱལ་འཇོག་དགོས་པའི་རྒྱུ་མཚན་གྱིས་ཡིན་པས། ཞབས་ལུགས་གཞན་ལ་ནི།
རྒྱུ་རྡོ་རྗེ་འཛིན་པ་ལ་བར་དོ་ཆ་གཅིག་འཇུག་པར། སྒྲུབ་ཐབས་ཀུན་ཏུ་བཟང་
མོ་དང་། བཞི་བརྒྱ་ལྔ་བཅུ་པ་དང་། དམན་ཞབས་པའི་སྒྲུབ་ཐབས་དངོས་གྲུབ་
གཏེར་མཛོད་སོགས་ན་ཤིན་ཏུ་གསལ་ལ། ཀུན་བཟང་དང་། རིན་ཆེན་རྡོ་
རྗེ་དང་། ཇོ་བོ་སོགས་ཀྱིས་དངོས་སུ་མ་ཐོན་མོད་ཀྱི། གཞིའི་བར་དོ་དེ་ཁོ་རང་གི་
ཕ་མའི་རྒྱུར་མི་འགྲོ་ཡང་འབྲས་བུ་ལ་སྐྱེད་བྱ་སྐྱེད་བྱེད་རྒྱུད་གཅིག་པ་ལྟར་
ལམ་དུས་སུ་ཡང་བསྒོམ་དགོས་པས་ཆ་གཉིས་ངེས་པར་དགོས་སོ། །
གཉིས་པ་ནི། འཆི་བ་ཆོས་སྐུར་འཁྱེར་བའི་དེ་མ་ཐག་ཏུ་བར་དོ་མཚོན་
བྱེད་ཀྱི་ཡི་གེ་ནཱ་ད་དང༌། སྒོ་གསུམ་འགྲུབ་ཚུལ་སོགས་ནི། འདུས་པ་ཞབས་
ལུགས་དང་། བདེ་མཆོག་དང༌། འཕགས་ལུགས་སོགས་ ལ་ ཡོད་ཀྱང་། ཞབས་
ལུགས་ཀྱི་ཡང་ལམ་འཁྱེར་བསྡུས་པ་ཀུན་ལ་མེད་པ་བཞིན་དུ་འདིར་ཡང་ངོ་།།
ལུ་ཧི་པའི་དཔལ་མངོན་པར་རྟོགས་པ་ན་ནཱ་ད་འཇོག་པ་དང་། སྒྲུབ་ཐབས་ཀུན་
-200-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
བཟང་ན་འབྲུ་གསུམ་འཇོག་པ་འཆི་སྲིད་སྦྱོང་བའི་ལམ་གྱི་དེ་མ་ཐག་ན་མེད་ཀྱང་
གཞུང་རྒྱས་པ་རྣམས་ཀྱིས་ཁ་འགེངས་པ་ལྟར་བྱེད་ན་ནི་འདི་ལའང་མི་རུང་བ་
མེད་པས། འཇོག་ན། རྣམ་ཐར་སྒོ་བཞིའི་སྔགས་ཀྱི་འཇུག་ཏུ། སྟོང་པའི་ངང་
ལས་ནམ་མཁའི་ཁམས་མཐའ་ཡས་པའི་ཆོས་འབྱུང་གི་ནང་དུ་བར་དོའི་རྣམ་ཤེས་
ཧཱུཾ་ཡིག་སྔོན་པོ་ནམ་མཁར་འཁོད་པའི་འོག་ཏུ་ཡཾ་ལས་རླུང་གི་སོགས་བྱའོ། །ཧཱུཾ་
ཡིག་རྐྱང་པ་ནི་མཁའ་འགྲོ་རྒྱ་མཚོར་ཡང་འབྱུང་ལ། འདིར་ཡང་འོག་ཏུ། ཟླ་
བའི་ དབུས་ སུ་ ཧཱུྃ་ ཡིག་ དྲི་ ཟའི་ རྣམ་ ཤེས་ སུ་ གསལ་ བར་ གསུངས་ པས་
རིགས་སོ། །དེ་ལྟར་ན། ཡི་གེ་ལ་ལྔ་དང་གསུམ་དང་གཅིག་རྣམས་རྒྱས་འབྲིང་
བསྡུས་པ་སྟེ། ནཱ་ ད་ ཕྲ་མོ་ནི་མཚན་མའི་ ཡི་གེ་ ཙམ་ ཡིན་ པས་དེ་རྣམས་ནི་
རླུང་སེམས་ཕྲ་མོ་མཚོན་བྱེད་དུ་ཟད་པས་བར་དོའི་ངོ་བོ་ཙམ་དང་། འཕགས་
ལུགས་ཀྱི་མངོན་བྱང་ལྔ་བསྐྱེད་ནི་བར་དོའི་སེམས་སྣང་འགྲུབ་ཚུལ་དང་བསྟུན་
པས་བར་དོའི་རྣམ་པ་དང་མཐུན་པར་སྒོམ་པ་ཞེས་བྱའོ། །འོན་ཀྱང་རྒྱུད་འགྲེལ་
གྱི་དངོས་བསྟན་ལ་མེད་པ་ལྟར་མཚོན་བྱེད་ནམ་མཁར་མ་བཞག་ནའང་རུང་སྟེ།
རྣལ་འབྱོར་པ་རང་ཉིད་བར་དོ་ཡིད་ལུས་ཕྲ་མོ་ལོངས་སྐུའི་ངང་ནས་གཞལ་ཡས་
ཁང་བསྐྱེད་པ་སོགས་འབྱུང་ལུས་རགས་པ་དང་བྲལ་བའི་ངང་ནས་བྱའོ། །གང་
ལྟར་བྱེད་ཀྱང་རུང་སྟེ།
འདི་ལ་གཉིས། མངལ་སྦྱོར་བ་དང་མཐུན་པར། བཟུང་བ་དང་མཐུན་
པར་སྒོམ་པའི་རྣལ་འབྱོར་གཉིས་སོ། །
དང་པོ་ནི། རྒྱ་ཆེ་རོལ་པ་སོགས་སུ། ལྷུམས་སུ་འཇུག་པའི་ཐོག་མར་
མངལ་སྦྱོང་བའི་ཚུལ་གསུངས་པ་དང་མཐུན་པར་གཞལ་ཡས་ཁང་གདན་བཅས་
-201-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
བསྐྱེད་ཅིང་རྣམ་དག་བསྒོམ་པ་སྟེ། ཆོས་ཕུང་གི་རྣམ་དག་གི་འཇུག་ཏུ། དེ་ལྟར་
བཅོམ་ལྡན་འདས་ཀྱིས་མངལ་སྦྱང་བའི་ངེས་པའོ། །ཞེས་གསུངས་པ་ལྟར་རོ། །
འདི་ལ། གཞལ་ཡས་ཁང་གི་རྟེན་དང་བརྟེན་པ་གཞལ་ཡས་
ཁང་དྭངོས་དང་། དེའི་རྣམ་དག་སྒོམ་པའོ། །
དང་པོ་ནི། ཕྱི་ནང་གཞན་གསུམ་གྱི་རྣམ་བཅུ་དབང་ལྡན་ཏེ། གཞན་ཡི་
གེ་ནི། གསལ་བྱེད་བདུན་དང༌། དབྱངས་ཨ་ཡིག་དང་། ཚེག་དྲག་གི་རང་བཞིན་
ཟླ་ཚེས་དང་ཐིག་ལེ་རྣམས་ཡིན་ལ། ཨ་ཡིག་གི་མཚོན་བྱེད་ནི་ནཱ་དའོ། །ཕྱི་ནང་
གཉིས་ཀའི་ཨ་ཡིག་གི་རང་བཞིན་ནི་ནམ་མཁའི་ཁམས་སོ། །ཕྱིའི་རླུང་སོགས་
དགུ་ནི་རང་མིང་གིས་བསྟན་པ་བཞིན་དང་། ནང་གི་དགུ་ནི། མངལ་བཟུང་སའི་
མའི་དཔྲལ་མགྲིན་སྙིང་ལྕེའི་རྩ་འཁོར་བཞི་དང༌། ལྟོ་བ་ཟླུམ་པོ་དང་། གསང་
གནས་ཀྱི་པདྨ་དང་། དེའི་དབུས་ཀྱི་རྩ་གསུམ་མོ། །འདི་ལ་སྔོན་དང་དུས་ཕྱིས་ཀྱི་
མཁས་པའི་གྲགས་པ་དང༌། འཁོར་བསྡུ་བའི་ལས་ཀྱི་བགོ་སྐལ་ལྷག་པ་མང་
པོ་དག་ནི། སྐབས་འདིའི་རི་རབ་ཀྱི་སྟེང་གི་པདྨ་ཟླ་ཉི་སྒྲ་གཅན་རྣམས་དང་།
གཞལ་ཡས་ཁང་གི་ནང་གི་ལྟེ་བའི་གཙོ་བོའི་གདན་རྣམས་གཅིག་ཏུ་འདོད་ཅིང་།
སྒྲུབ་བྱེད་ནི། འོག་ཏུ་གཞལ་ཡས་ཁང་གི་རྣམ་དག་སྦྱོར་བར་བཞེད་ནས། དེ་
ལྟར་ཐུགས་ཀྱི་དཀྱིལ་འཁོར་དཔག་ཚད་འབུམ་ཕྲག་ཅིག་གོ །གསུང་གི་དཀྱིལ་
འཁོར་འབུམ་ཕྲག་གཉིས་སོ་ཞེས་སོགས་གསུངས་པ་རྣམས་ལུང་དུ་འདྲེན་ཅིང་།
སྐུའི་རྩ་ཐིག་འཇིག་རྟེན་སྤྱིའི་རླུང་གི་ཕྱི་མཐའ་དང་ཚད་མཉམ་དུ་འདོད་ལ། འོག་
ནས་གཙོ་བོའི་གདན་གྱི་པདྨ་ ཨོ་ཡིག་ལས་སྐྱེ་བར་རྒྱུད་འགྲེལ་གཉིས་ ཀས་
གསུངས་པ་དང་འགལ་བ་སྤོང་བ་ནི། ཀྵ་ཡིག་དང་འདམ་ཁ་ཡིན་ནོ་ཞེས་ཟེར་ལ།
-202-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
ཁ་ཅིག་དེ་དག་གི་སྟེང་དུ་གཙོ་བོ་ལ་དུས་མེའི་གདན་ཡང་ཨ་བྷ་ཡ་དང་སཱ་དྷུ་པུ་
ཏྲས་བཤད་པ་བཞིན་ནན་གྱིས་འདོད་དོ། །དེ་ནི་ཤིན་ཏུ་མི་འཐད་དེ། ཕྱི་ནང་
གཞན་གསུམ་ཀ་དང་འགལ་བའི་ཕྱིར་རོ། །ཕྱི་དང་འགལ་ཏེ། ཁམས་ལེར། རི་
རབ་ཀྱི་ར་ཟུར་ལ་ཕྱོགས་སྐྱོང་བཅུ་པོ་གནས་ནས་དུས་འཁོར་གྱི་དཀྱིལ་འཁོར་
བསྲུང་ཞིང་དེ་དག་གི་དབུས་ན་དུས་འཁོར་གྱི་དཀྱིལ་འཁོར་གནས་པར་གསུངས་
པ་དང་འགལ་བ་དང་། འཇིག་རྟེན་གྱི་རྒྱ་ལ་དཀྱིལ་འཁོར་གྱི་འདོད་སྣམ་ཕན་
ཆོད་རྟ་བབས་ཁོར་ཡུག་རྡོར་ར་མེ་རི་སོགས་ལྟ་ཞོག སྐུའི་རྩ་ཐིག་གི་ཟུར་
རྣམས་ཀྱང་མ་ཤོང་བར་འགྱུར་བ་དང་། རི་རབ་དང་འཛམ་གླིང་ཆེན་པོ་སོགས་ཇི་
ལྟར་གནས་པ་ལྟར་དཀྱིལ་འཁོར་གྱི་ནང་ཡང་དེ་ལྟར་དུ་འདོད་ན། ཡེ་ཤེས་
འཁོར་ལོ་དང༌། ཐུགས་འཁོར་ལྷ་སྣམ་གྱི་བར་འགྱངས་མཐོ་དམན་ལ་དཔག་
ཚད་འབུམ་ཕྲག་གཅིག་དང་། གཞན་ཐམས་ཅད་ངོས་མཉམ་དུ་འགྱུར་ཞིང་།
ཅི་སྟེ་རི་རབ་ཀྱི་སྟེང་དུ་རྡོ་རྗེའི་ས་གཞིའི་ཁྱོན་འཇིག་རྟེན་ལས་ཆེ་བ་ཞིག་བཀལ་
ཏེ༑ འོག་གི་ས་ཆུ་རླུང་གསུམ་གྱི་དྲང་ཐད་དུ་ཐུགས་སོགས་དཀྱིལ་འཁོར་གསུམ་
པོ་ཡོང་བར་བྱས་ནས་སྒོམ་ནའང་། འཇག་མ་སླང་བའི་སྟེང་དུ་ཕུབ་ཆེན་བཀལ་
བ་ལྟར་འགྱུར་བས། ཐ་སྙད་རྣམ་གཞག་ལས་ཤིན་ཏུ་འགལ་བར་འགྱུར་
རོ༑ ༑ནང་དང་འགལ་ཏེ། མའི་གསང་གནས་ཀྱི་པདྨ་དང་རྒྱ་ཁྱོན་མཉམ་པའི་
ཕའི་ནོར་བུ་ནི་རྡོ་རྗེའི་གུར་དུ་གསུངས་ཤིང་། གུར་གྱི་ནང་དུ་གཞལ་ཡས་ཁང་
མཐའ་དག་ཚུད་པ་དགོས་ལ། ཁྱེད་ལྟར་ན་གུར་མཚོན་པའི་ནོར་བུས་མའི་ལུས་
རིལ་པོ་ཡང་བཅུ་དྲུག་ལྷག་པ་ནོན་པར་འགྱུར་བའམ། ཡང་ན་རྡོ་རྗེ་གུར་གྱི་
ནང་དུ་ཡེ་ཤེས་འཁོར་ལོ་ཡང་མི་ཚུད་པར་འགྱུར་རོ། །གཞན་དང་ཡང་འགལ་ཏེ།
-203-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
པདྨ་ཨོ་ཡིག་ལས་སྐྱེ་པའི་ཚེ། རྣམ་བཅུ་དབང་ལྡན་འཇིག་པའི་ཕྱིར་ཏེ། ཧ་ཨོཾ་མ་
ལ་ཝ་ར་ཡཾ་ཞེས་པར་འགྱུར་བའི་ཕྱིར་དང་། དུས་མེ་ཡང་འདོད་ན། རྣམ་པ་བཅུ་
གཅིག་དབང་ལྡན་དུ་ཡང་འགྱུར་བས་དུས་ཀྱི་འཁོར་ལོ་ལ་ལེགས་པར་མ་སྦྱངས་
བཞིན་དུ་ དེའི་རྣམ་ གཞག་ འཇོག་ པ་ ལ་ རིངས་ པ་ ཁོ་ནར་ འགྱུར་བའི་ ཕྱིར་
རོ༑ །དེས་ན་རི་རབ་སྟེང་གི་པདྨ་དང་རྒྱ་མཉམ་རྡོ་རྗེའི་ས་གཞི་ས་འབུམ་བང་
རིམ་ཉིས་བརྩེག་གི་རྣམ་པ་ཞིག་གིས་པད་སོགས་བཞི་ཀ་ནོན་པར་བྱས་ཏེ། རྣམ་
བཅུ་དབང་ལྡན་མཐའ་དག་གཞལ་ཡས་ཁང་གི་རྟེན་དུ་གོ་བ་བྱས་ནས་རྡོ་རྗེའི་ས་
གཞི་ དེ་ དང་མཉམ་ པའི་ རྡོ་ རྗེའི་ གུར་ གྱི་ནང་དུ་ ཁོར་ ཡུག་ བཞི་ དང་བཅས་
པའི་དཀྱིལ་འཁོར་གསུམ་ཀ་ཚུད་པ་དང་། གུར་གྱི་ཕྱི་ལ་མེ་རི་འཕྲོ་བར་
བྱའོ༑ ༑ཞེས་བྱ་བ་ནི་ཁོ་བོའི་གྲུབ་པའི་མཐའོ། ། །
འོ་ན། ཐུགས་འཁོར་དཔག་ཚད་འབུམ་ཕྲག་གཅིག་པར་བཤད་པ་སོགས་
ཀྱི་འགྲེལ་པ་ཇི་ལྟར་འཆད་ཅེ་ན། དེ་ནི་རྣམ་དག་སྦྱར་བ་ཡིན་ཏེ། དེ་ལྟ་མ་ཡིན་
ན་དེ་མ་ཐག་ཏུ་ལུས་ལ་རྣམ་དག་སྦྱར་བའི་ཚེ། ཐུགས་ཀྱི་འཁོར་ལོ་ནི། སྙིང་ཁ་
ནས་ ཕྲག་ པའི་ བར་ དང༌ གསུང་ ནི་ གྲུ་ མོའི་ བར་ དང་ སྦྱར་ བ་ སོགས་ ཡོད་
པས་ཐུགས་འཁོར་གྱི་ཚད་ཁྲུ་གང་པ་བསྒོམ་དགོས་པར་འགྱུར་རོ། །འདི་དག་
གིས་ནི། རྒྱ་བོད་ཀྱི་བདེ་མཆོག་སྨྲ་བ་མཐའ་དག་རྟོག་དཔྱོད་ཅུང་ཟད་ཙམ་ཡང་མ་
བཅུག་པར་མགྲིན་གཅིག་ཏུ། རི་རབ་ཀྱི་སྟེང་དུ་པཾ་དང་ཧཱུྃ་ལས་སྐྱེས་པའི་སྣ་
ཚོགས་པད་རྡོར་དེ་ཉིད། ཕྱིས་རྡོར་ར་མེ་རི་དུར་ཁྲོད་ཀྱི་གཞལ་ཡས་ཁང་ཡན་
ལག་དང་བཅས་པ་ཐམས་ཅད་མངོན་བྱང་ལྔའམ་ཧཱུཾ་ལས་བསྐྱེད་པ་དེའི་ནང་
གི་ཡན་ལག་གི་སྣ་ཚོགས་པད་རྡོར་དང་། ཁྱད་པར་སྣ་ཚོགས་པདྨ་ཆུང་ངུ་དེ་གཙོ་
-204-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
བོ་སྙིང་པོའི་རྣལ་འབྱོར་མ་དང་བཅས་པའི་གདན་གྱི་སྣ་ཚོགས་པདྨ་དེ་ཉིད་ཡིན་
ནོ༑ ༑ཞེས་སྨྲ་བ་ཡང་ལེགས་པར་བཀག་སྟེ། མངོན་བྱང་ལྔ་ལས་རྡོ་རྗེའི་ར་བ་
སྐྱེས་པའི་ཚེ་འོག་རྡོ་རྗེའི་ས་གཞི་ཞིག་སྐྱེས་སམ་མ་སྐྱེས། སྐྱེས་ན་དེ་སྔར་གྱི་སྣ་
ཚོགས་པདྨ་དང་རི་རབ་ཀྱི་བར་དུ་ཇི་ལྟར་འཇུག མ་སྐྱེས་ན་ར་བ་དེ་འོག་གཞི་
གང་དང་སྦྲེལ་བ་ལེགས་པར་སོམས་ཤིག གཞན་ཡང་རྡོར་ར་མེ་རི་དུར་ཁྲོད་དང་
བཅས་པ་མངོན་བྱང་ལྔ་ལས་གསར་དུ་སྐྱེ་ན་དེ་དག་གི་ནང་དུ་ཚུད་པའི་སྣ་ཚོགས་
པདྨ་དང་རྡོ་རྗེ་ཡང་གསར་དུ་མི་སྐྱེ་བར་གྲུབ་ཟིན་མདུན་སྒྱུར་སུ་ཇི་ལྟར་འདོད་
ལེགས་པར་གཟིགས་ལ་གྲུབ་པའི་མཐའ་ཞོག་ཅིག དེ་ཡང་དཔྱད་པས་ལེགས་
པར་དག་པའི་ཁས་ལེན་དྲག་པོ་གཞན་ཕྱོགས་ལ་སྡང་སྨྲས་དང་བཅས་ཏེ་སྨྲ་
བ་དག་གིས་ལེགས་པར་དཔྱད་རྒྱུ་གཞན་ཡང་མང་སྟེ། གཞན་དུ་བསྟན་པར་
བྱའོ༑ ༑ །
གཉིས་པ་ནི། སྤྱིར་དགོས་ཀྱི་ཐིག་ལ་མཁས་པར་བྱས་ནས་བསྒོམ་དོན་
བློས་ལོངས་ཀྱི་དོན་སྤྱི་ལེགས་པར་འཆར་བ་དགོས་པས། ཕྲེང་བ་དང་
ཤདྷའི་ཐིག་རྩ་སོགས་ལ་སྦྱང་བར་བྱ་ཞིང་། སྤྱིར་བསྒོམ་བྱ་དང་བློས་ལོངས་ཀྱི་
ལོག་རྟོག་རགས་པ་རྣམས་ནི། འདིའི་ཆ་ལག་རྟེན་གསུམ་བཞེངས་ཚུལ་དཔལ་།
འབྱོར་རྒྱ་མཚོར་བཀག་ཅིང་། དུས་འཁོར་དགོས་ཀྱི་ཐིག་ལ་རྟེན་པའི་ལོག་རྟོག་
ནི༑ འདིའི་ཐིག་རྩ་ཉིད་དུ་བཀག་ཟིན་པས་དེ་དག་ཏུ་ལྟ་བར་བྱའོ། ཁྱད་
པར་དཔལ་ལྡན་རྒྱུ་སྐར་གྱི་དཀྱིལ་འཁོར་བསྒོམ་བཞེངས་བྱེད་ན། རྒྱུད་འགྲེལ་
ལས་དངོས་སུ་གསལ་བར་མ་གསུངས་མོད་ཀྱི། འོས་མེད་ཀྱི་རིགས་པ་དང་།
ཆོས་དབྱིངས་གསུང་དབང་སོགས་ཀྱི་རིགས་པ་སྦྱར་ན། བཞི་པ་རིགས་བསྡུས་རྡོ་
-205-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
རྗེའི་རིགས་ཀྱི་དཀྱིལ་འཁོར་རམ། མགྲོན་ཐབས་ཀྱི་དཀྱིལ་འཁོར་ཞེས་པ་བཞི་
པ་ཅིག་བྱེད་དགོས་པས་སྐུ་འཁོར་ཉིས་འགྱུར་གྱི་དཀྱིལ་འཁོར་བཞི་པ། སྒོ་དང་
རྟ་བབས་སོགས་ཀྱི་མཚན་ཉིད་ཐམས་ཅད་དུས་འཁོར་རང་ལུགས་ཇི་བཞིན་པ་
ཅིག་གི་ནང་དུ་ལྷ་སྣམ་གྱི་སྒོ་བཞིའི་གཡས་གཡོན་དང་མཚམས་བཞིར་འདུས་པ་
དྲུག་དང་དྲ་བ་གསུམ། མངོན་བརྗོད་དེ་དཀྱིལ་འཁོར་བཅུ་པོ་གྲུ་བཞི་སྒོ་བཞི་
ཕྱོགས་མདོག་སོགས་དུས་འཁོར་ཇི་བཞིན་ལ་རྟ་བབས་མེད་པ་དང་། ཀླུ་དང་
གཏུམ་མོའི་པདྨ་འདབ་བརྒྱད་རེ་རེ་སྟེ། བཅུ་གཉིས་པོ་བཀོད་པ་མཛེས་པར་བྱ་སྟེ།
མངོན་རྟོགས་ཟུར་ན་གསལ་བ་བཞིན་ནོ། །དེ་ལྟར་འབྱུང་བཞི་རི་རབ་གཞལ་
ཡས་ཁང་སོགས་ཐམས་ཅད་ཀྱང་། སྤྱིར་ཡེ་ཤེས་ཀྱི་སྣང་བ་གྲུ་བཞི་སྒོ་བཞི་
སོགས་ཀྱི་རྣམ་པར་སྣང་བ་ཡིན་པས་ངོ་བོ་ཡེ་ཤེས་ཡིན་པར་ནི་བསྒོམ་དགོས་
མོད་ཀྱི། འོན་ཀྱང་ལོངས་སྐུས་མི་འདུལ་བར་སྤྲུལ་སྐུ་ཁྱད་པར་ཅན་གྱིས་འདུལ་
དགོས་པའི་གདུལ་བྱའི་སྣང་ངོ་ལ་འཆར་བའི་མཆོག་གི་སྤྲུལ་སྐུ་ཁྱད་པར་བའི་
གནས་དང་། ཁྱད་པར་སྐྱེ་བ་སྤྲུལ་སྐུར་འཁྱེར་བའི་ལམ་ཁྱེར་གྱི་སྤྲུལ་སྐུའི་
གནས་ཡིན་པས་འབྱུང་ལུས་ཕྲ་མོའི་གཟུགས་སྣང་དུ་བསྒོམ་པར་བྱ་བ་ཡིན་
ནོ༑ ༑དེ་ཡང་སྤྱིར་ཐོག་འབུབ་ཀྱི་རྣམ་གཞག་རྒྱུད་དང་རྒྱ་གཞུང་ཀུན་ན་མི་གསལ་
ཞིང་༑ ཁྱད་པར་སྒོ་སྦྲག་གི་ཐོག་འབུབས་ལ། བོད་སྔ་ཕྱི་དག འོག་གཞི་མཉམ་
པོ་ལ་རང་རང་གི་རྒྱ་ཕྱེད་དཔངས་སོགས་བྱས་པས་སྐྱ་དང་ཐོག་གཉིས་ཀ་བྲེ་ནང་
བཅུག་འདོད་པ་དང་། ཕྱི་མ་ཕྱི་མ་གཡས་བསྐོར་ལྟར་བྱས་པའི་ནང་དུ་ནང་མ་
རྣམས་བཅུག་པའི་དབུས་མ་ཐོག་རྫོགས་པ་ལ་ཏོག་གིས་སྤྲས་པའི་སྐྱ་བྲེ་ནང་བྲེ་
བཅུག་ཏུ་འདོད་པ་དང་། ཕྱི་མ་རྣམས་ཐོག་རྫོགས་པར་སྟེལ་མོར་ཕུབ་པའི་སྟེང་དུ་
-206-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
ནང་མ་རྣམས་བརྩེགས་པར་འདོད་པ་དང་། ནང་མ་རྣམས་རྡོ་རྗེའི་ས་གཞི་འབུར་
དུ་དོད་པའི་སྟེང་དུ་སློང་བར་འདོད་པ་རྣམས་ལས་ཕྱི་མ་ཤིན་ཏུ་ལེགས་ཏེ། བདེ་
མཆོག་གི་འཁོར་ལོ་བཞི་པོ་ཇེ་མཐོར་རྒྱ་གཞུང་མང་པོ་བཤད་པའི་རིགས་པ་འགྲེ་
བའི་ཕྱིར་དང་། རྡོར་དབྱིངས་དཀྱིལ་འཁོར་ནང་མ་ལ་འོག་གཞི་འདབ་མ་བཞི་
བརྩེག་ཀུན་སྙིང་གི་འགྲེལ་པར་བཤད་པའི་ཕྱིར་དང་། སྒོ་རྐྱང་སྦྲག་ཡིན་ཀྱང་།
སྐྱ་ལ་རྒྱའི་ཕྱེད་དང་། ཐོག་དབུས་མའི་ཏོག་གི་རྩ་བའི་བར་གྱི་དཔངས་ལ་རྒྱ་དང་
མཉམ་པོ་ལས་མ་འདས་པའི་ཕྱིར་རོ། །དེ་ཡང་ནང་མ་ནང་མའི་ རྡོ་ རྗེའི་ས་
གཞིའི་འབུར་པོ་རྣམས་ཕྱི་མ་ཕྱི་མའི་མདའ་ཡབ་དང་མཉམ་པ་བྱས་ནས་སླང་
ན་འཆུག་མེད་དུ་ཡོང་བས་ཐོབ་ཐང་དེ་ལྟར་བྱ་ལ། དཀྱིལ་འཁོར་ཁང་པའི་ཐོག་
དཔངས་ལ་མ་ཚུད་པ་སོགས་ལ་བཟོ་ཐིག་ཅུང་ཟད་བྱེད་པ་སོགས་ནི་སྐབས་དང་
སྦྱར་བར་བྱའོ། ཁྱད་པར། དེང་སང་ལག་ལེན་ཕྲན་ཚེགས་སུ་སྣང་བའི་
གནད་འཆུག་ཚབས་ཤིན་ཏུ་ཆེ་བ་ཅིག་ལ། ཐུགས་འཁོར་གྱི་རྩིག་པ་ནང་ནས་
བསྡུད་རིམ་དུ་བྱེད་པ་ནི་བུ་སྟོན་རིན་པོ་ཆེའི་གསུང་སྒྲོས་ཟིན་བྲིས་སུ། མངལ་དུ་
ལུས་ཐོག་མར་འགྲུབ་ཅིང་དེ་ནས་ངག་གི་རང་བཞིན་རླུང་དང་དེ་ནས་སེམས་
གསལ་བ་དང་མཐུན་གསུངས་པའི་རིགས་པ་དང་། བི་བྷུ་ཏིའི་སྣ་འཆན་སོགས་
ལ་ ཡོད་ གསུང་ བའི་ ལུགས་ ལ་ རྟེན་ པར་ སྣང་ ནའང་ ཤིན་ཏུ་ མི་ རིགས་ ཏེ།
རྒྱུད་འགྲེལ་གྱི་དབང་ལེའི་དེ་རང་གི་ཐད་ན་མི་གསལ་ཡང་། གསུང་སྐུ་གཉིས་ཀྱི་
སྐབས་ན་སོར་མོ་ལྔ་དང་དག་པ་སྦྱར་ཏེ། ལས་འཇམ་པོ་རྣམས་ལ་ནང་ནས་སྤྲོ་
རིམ་ངེས་པར་དགོས་པ་དང་། དྲག་པོ་ལ་ནང་ནས་བསྡུད་རིམ་བྱེད་པར་ཤིན་ཏུ་
གསལ་བར་གསུངས་ཞིང་། ནག་དམར་དཀར་གསུམ་རླུང་མེ་ཆུའི་ཁམས་སམ་
-207-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
རྡུལ་མུན་སྙིང་སྟོབས་སམ། ཡིད་ངག་ལུས་གསུམ་མམ། ཐེག་པ་གསུམ་གྱིས་ར་
བ་གསུམ། །ཞེས་པ་དང་སངས་རྒྱས་ཆོས་དང་དགེ་འདུ་ཆེས། །ཐུགས་གསུང་
སྐུ་ཡི་དཀྱིལ་འཁོར་རོ། །ཞེས་པ་དང་འདྲ་བར། ཐེག་ཆེན་ཐེག་འབྲིང་ཐེག་དམན་
རྣམས་ནང་ནས་རིམ་བཞིན་ལས་འོས་མེད་པ་རྣམས་ཀྱི་ཕྱིར་རོ། །དེ་ལྟར་ན་ལག་
ལེན་ནོར་བ་འདི་དང༌། གནོད་སྦྱིན་འཁོར་ལོ་སོགས་ ཀྱི་ གནམ་འཁོར་ལ་ལྷ་
རྣམས་ཞལ་ཕྱིར་བསྟན་དུ་བྱེད་པ་འདི་དྲག་ལས་ལ་བྱ་བར་གསུངས་པ་ཁོ་ན་ཡིན་
པས༑ འདི་དག་གིས་ནི་བོད་ན་དམག་འཁྲུག་ཤིན་ཏུ་དར་བ་འདིའི་རྐྱེན་ཡང་བྱས་
པར་ངེས་སོ། །དེར་མ་ཟད་བུ་སྟོན་རིན་པོ་ཆེས་གནམ་འཁོར་རྣམས་ལའང་ཡིག་
མགོ་ལྷའི་དབུ་སོགས་ཕྱི་ལ་སྟོན་ཀྱང་ལྷོ་བྱང་གོ་ལྡོག་པ་མན་ངག་ཡིན་གསུང་
བའི་ཚིག་ཟུར་ལ་རྟེན་ནས། དེ་ལྟར་བྱེད་པ་རྣམས་ཀྱིས་གནོད་སྦྱིན་མོ་འཁོར་
འོག་ཏུ་མ་ཆུག་པར་རང་ས་འཛིན་དུ་བཅུག་ནས་ཕོ་འཁོར་སྟེང་དུ་ཤར་ནུབ་ལས་
གཞན་དུ་གོ་ལྡོག་བྱེད་པའི་ལག་ལེན་དར་བ་འདི་ཡང་མོ་རྣམས་ངན་དབང་ཆེ་
ཞིང་ཕོ་རྣམས་བརྟན་ཡང་མི་ཐོབ་པའི་རྟེན་འབྲེལ་ཡང་བྱེད་ལ། ཀཉྩི་སོགས་ལ་
ལྷོ་བྱང་གོ་སློག་པས་འཇིག་རྟེན་སྤྱིའི་ཕྱོགས་དང་མཐུན་པ་ལྟར་སྣང་ཡང་། ལྷ་
གཙོ་བོའི་གཡས་གཡོན་གོ་ལོག་པའི་སྐྱོན་འབྱུང་བས། འགའ་ཞིག་གིས་སྐྱོན་དེ་
སྤང་བའི་ཕྱིར་དུ་གཙོ་བོའི་དབུ་ཤར་ལྟ་བྱས་པ་མང་དུ་སྣང་བ་རྣམས་ནི་གཙོ་བོའི་
རྒྱབ་མདུན་ལོག་ཅིང་ཞལ་ནུབ་བསྟན་དུ་བཏང་བས་ཤིན་ཏུ་མ་རུངས་པར་གྱུར་
ཏོ༑ །དེ་ལྟར་ན་ཐམས་ཅད་ལ་ད་ལྟར་གྱི་མངོན་སུམ་ལ་གྲོས་དྲིས་ན་སྐྱོན་གཅིག་
རྗེས་སུ་གཅིག་ལྡང་བར་ངེས་པས་རྡོ་རྗེ་འཆང་གི་གསུངས་པ་ལ་བཅོས་ཀ་མི་
བྱའོ༑ ༑ཅི་སྟེ་གསལ་ཁ་གསུངས་པ་རྣམས་དེ་ལྟར་ཡིན་པ་བདེན་ཀྱང་མི་གསལ་
-208-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
བ་རྣམས་བློས་དཔྱད་ནས་མ་བཅོས་ན་ཉེས་དམིགསཤིན་ཏུ་ཆེའོ་སྙམ་ན། དེ་ཙམ་
གྱི་ཉེས་དམིགས་ཡོད་ན་གསལ་པོར་མི་གསུངས་མི་སྲིད་པས་མ་གསུངས་པ་ཉིད་
ཀྱིས་སྐྱོན་ཡོན་ཆུང་བར་འགྲུབ་པ་ཡིན་ནོ། །དེ་བཞིན་དུ་ལྷ་སྣམ་འདོད་སྣམ་
སོགས་དཀར་པོར་བྱས་པ་ན་དཀར་ཤས་ཆེ་བ་ལྟར་སྣང་ཡང་། ཞི་རྒྱས་ལ་དེ་
ཉིད་ཡོན་ཏན་ཡིན་པས་མཛེས་ཆོས་སུ་མ་སོང་བ་དགོས་ཏེ། དབང་དགུག་
ལ་དེ་དག་དམར་པོ་དང༌། རྨོངས་རེངས་ལ་སེར་པོ་དང་། བསད་སྐད་ལ་ནག་
པོར་བཏང་དགོས་པས་དེ་དག་ལའང་དམར་ཤས་ཆེས་པ་སོགས་འབྱུང་ཡང་ནན་
གྱིས་སྒྲུབ་དགོས་པ་བཞིན་ནོ། །འོན་ཀྱང་མཚན་མ་གསུམ་པོ་གང་འགོད་ཀྱང་ལྷ་
ཁྱིམ་དམར་པོ་སོགས་ཚོན་རིས་མི་མཐུན་གྱིས་མ་ཆུང་པ་བྱས་པའི་ནང་དུ་གདན་
རྣམས་ཀྱང་མ་ཆད་པ་བྱས་ཏེ་བཀོད་ན་རྒྱལ་བས་མ་བཀག་པའི་མཛེས་ཚོན་དུ་
འགྲོ་བས་དེ་ལྟར་བྱའི། རི་མོ་ཟ་ཟི་སོགས་ཀྱི་མཛེས་ཆོས་རྣམས་བདུད་ཀྱི་མཚན་
མར་གསུངས་པས་མངོན་སུམ་ལྟར་སྣང་དང་བསྟུན་པར་མི་བྱའོ། །རྒྱས་པར་
དཀྱིལ་ཆོག་གི་ཚོན་པ་སོགས་སུ་བཤད་ཟིན་པས་དེ་རྣམས་སུ་ལྟའོ། །དེ་
བཞིན་དུ་ཡེ་ཤེས་འཁོར་ལོ་ཡན་གྱི་རྒྱན་ཏོག་དང་རྒྱན་སོགས་ཆད་པར་བྱེད་པ་
མང་དུ་འདུག་པ་རྣམས་ཀྱང་ཤིན་ཏུ་མི་རུང་ངོ་། །
གསུམ་པ་ནི། ད་ལྟ་གྲགས་ཆེ་བའི་དུས་འཁོར་ལག་ལེན་རྣམས་
ལ་འདིའི་ཐད་དུ། རྟེན་གཞལ་ཡས་ཁང་གི་རྣམ་དག་སྒོམ་པ་མི་བྱེད་པ་རྣམས་ནི་
ཆད་པའི་སྐྱོན་དུ་འགྱུར་ཏེ། འོག་ཏུ་བརྟེན་པ་ལྷ་ལ་རྣམ་དག་སྒོམ་པ་རྒྱས་པར་
བྱེད་པའི་ཕྱིར་དང་། འདིའི་ཐད་ཀྱི་འགྲེལ་ཆེན་དུ། ཁམས་ཀྱི་རྣམ་དག་ཡེ་ལེ་ལ་
ཞལ་འཕངས་ཤིང་། ཆོས་ཕུང་གི་རྣམ་དག་ རྩ་ རྒྱུད་དྲངས་ནས་གསལ་བར་
-209-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
གསུངས་པའི་ཕྱིར་རོ། །དེས་ན་དེ་གཉིས་ནི་ངེས་པར་དགོས་ལ། སྔར་བཤད་
པའི་རྒྱ་ཁྱོན་གྱི་འཁྲུལ་གཞི་རྣམས་ཀྱང་སྐབས་འདི་ཉིད་དུ་གསུངས་པས། དབུས་
ནས་སྒོ་ཡི་དང་པོའི་མཚམས་ནི། །ཞེས་སོགས་དབང་ལེར་གསུངས་པའི་དཀྱིལ་
ཆོག་ཏུ་བྲིས་པ་རྣམས་ཀྱང་སྤྲོ་ཞིང་ནུས་ན་དགོས་སོ། །དེ་ཡང་ནང་ལུས་
ཀྱི་ཁྲུ་རེ་དང་ཕྱི་འཇིག་རྟེན་གྱི་དཔག་ཚད་འབུམ་ཕྲག་རེ་སྦྱར་ནས་གསུངས་པ་
བཞིན་དུ། དཀྱིལ་འཁོར་ཡང་སློབ་དཔོན་གྱི་ཁྲུས་འཇལ་བར་གསུངས་
པའི་ཐུགས་ལ་ཁྲུ་གང་དང་། གསུང་ལ་དོ་དང༌། སྐུ་ལ་བཞི་ཡིན་པས།
ཕྱིའི་འཇིག་རྟེན་རྒྱ་དཔངས་གཉིས་ཀའང་འབུམ་ཕྲག་བཞི་པ་ཡིན་པ་དང་། ནང་
ལུས་ཀྱི་རྒྱ་དཔངས་ཁྲུ་བཞི་ཡིན་པ་རྣམས་དང་རྣམ་དག་ཚར་རེ་དང༌། སྐུའི་
རྩ་ཐིག་ནས་རྟ་བབས་ཀྱི་མྱོས་སྲུང་གོང་མའི་བར་ལ་ཕྱོགས་རེར་སྐུའི་སྒོ་ཚད་བཞི་
བཞི་སྟེ། སྒོ་ཚད་དེ་ནི་སློབ་དཔོན་གྱི་མཐོ་གང་ཡིན་པས་ཕྱོགས་གཉིས་སྡོམས་ན་
ཁྲུ་བཞིར་འགྱུར་བ་རྣམ་དག་ཚར་གཅིག་དང་། དེ་ནས་རྡོར་ རའི་མཐའི་བར་
ལ་དེ་དང་འདྲ་བར་ཚར་གཅིག་སྟེ་རྣམ་དག་ཚར་གསུམ་སྦྱར་ཞིང་། མེ་རི་ལ་བྲི་བྱ་
རགས་པ་ལ་སྒོ་ཚད་རེ་ཙམ་བྱེད་ཀྱང་མཐའ་མེད་པར་འཕྲོ་བས་མཐའ་ལ་རེ་ཁ་མི་
བྱ་བར་གསུངས་པའི་ཕྱིར་ན་ཚད་མེད་པས་རྣམ་དག་མི་སྦྱོར་བར་ཤེས་པར་བྱའོ།
ཁམས་ཀྱི་རྣམ་དག་ནི། གཙོ་བོར་རྡུལ་ཚོན་གྱི་དཀྱིལ་འཁོར་ལ་སྦྱོར་བའི་
ཁ་དོག་སོགས་ཀྱི་རྣམ་དག་ཡིན་པས། འདི་ལ་རྟེན་ནས་བོད་རེ་རེ་ཙམ་གྱིས་
ལུས་དཀྱིལ་བྱས་མོད་ཀྱི་རྣམ་དག་སྦྱར་ཚད་ལུས་དཀྱིལ་དུ་གཏོང་ན། འདུས་པ་
ཞབས་ ལུགས་ སོགས་ ཕལ་ཆེར་ ལ་ལུས་ དཀྱིལ་ དགོས་ པར་ འགྱུར་ བས་ བློ་
བཟོར་འགྲོའོ། །ཆོས་ཕུང་གི་རྣམ་དག་དང་དབང་ལེའི་རྒྱུད་དང་འགྲེལ་པའི་ཐིག་
-210-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
རྣམས་ཀྱིས་ནི་དཀྱིལ་འཁོར་གྱི་ཞིབ་ཆ་མཐའ་དག་བསྟན་པར་ཤེས་པར་བྱ་
ལ༑ དེ་ཡང་གྲངས་དང་དབྱིབས་ལ་སོགས་པ་དེ་དང་མཚུངས་པ་ཙམ་ལ་
རྣམ་དག་གི་དོན་དུ་བཟུང་ན་མི་རུང་བས། ཆོས་ཀྱི་ཕུང་པོ་ནི་སྤྱིར་སངས་རྒྱས་
མཐའ་དག་དང༌། ཁྱད་པར་རྣམ་སྣང་གི་ཐུགས་རྒྱུད་ཀྱི་རྟོགས་ པ་ ཁྱད་པར་
ཅན་ཡིན་པས་དེ་དང་དེ་གཞལ་ཡས་ཁང་གི་ཆ་ཤས་དེ་དང་དེར་ཤར་བའི་རྣམ་
པར་གོ་བ་དང་། ཕྱི་ནང་གི་ལུས་དང་ཁམས་ལ་སྦྱར་བ་རྣམས་ནི། རྣལ་འབྱོར་པ་
རང་རང་གི་སྣོད་བཅུད་ཀྱི་སྣང་བའི་སྟེང་གི་མ་དག་པའི་དྲི་མ་རྣམས་དག་
ནས་དེ་དང་དེར་སྣང་བ་ཡིན་པར་ད་ལྟ་མོས་པ་ཙམ་བྱས་པ་ཡན་ཆད་ཀྱང་དེ་དག་
གི་དྲི་མ་སྦྱོང་བྱེད་དུ་འགྲོ་བའི་ཐབས་ཡིན་ལ། གཙོ་བོར་གཞལ་ཡས་ཁང་གི་
མདོག་དབྱིབས་ཐམས་ཅད་བེམ་ཆོས་སུ་འཛིན་པའི་ལྷན་སྐྱེས་འཁྲུལ་པ་འདི་
ལེགས་པར་གཞོམ་པའི་ཆེད་དུ་ཤེས་པར་བྱའོ། །
གཉིས་པ་ལ། ཕ་མའི་དཀར་དམར་སྦྱོང་བའི་དང་། བར་དོའི་
རླུང་སེམས་དངོས་སྦྱོང་བའི་ལམ་མོ། །
དང་པོ་ནི། གདན་དབུས་མའི་སྟེང་གི་ཟླ་ཉིའི་རྣལ་འབྱོར་ཏེ། འདི་
ལ་སྤྱིར་ཀྱེ་རྡོར་གྱི་ཆ་ཤས་འགའ་རེ་དང་འཁོར་ཆེན་སོགས་སུ། ལྷ་གཙོ་འཁོར་
ཐམས་ཅད་རང་རང་གི་གདན་སོ་སོའི་སྟེང་དུ་ཟླ་ཉི་ཁ་སྦྱོར་ས་བོན་དང་བཅས་པ་
ལས་སྐྱེད་པའང་འབྱུང་མོད་ཀྱི། གདན་དབུས་མའི་སྟེང་ཁོ་ནར་བསྒོམ་པ་མང་
ཞིང་ལམ་གྱི་གནད་ལའང་འཆུན་ཆེ་ལ། དེ་ཡང་བརྟག་གཉིས་རྩ་རྒྱུད་དུ་ཉི་ཟླ་
ཁ་སྦྱར་གསུངས་པ་ལ་མི་མཉམ་སྦྱོར་དང་། བཤད་རྒྱུད་སམྦུ་ཊིར་ཟླ་བ་ཁ་སྦྱོར་
གསུངས་ པ་ ལ་ མཉམ་ སྦྱོར་དུ་ གྲགས་ཤིང་། ཕྱི་ མ་ ལ་ ཡང་ དབྱངས་ གསལ་
-211-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ལས་སོ་སོར་བསྐྱེད་པས་དབྱངས་གསལ་ཐབས་ཤེས་ཀྱི་རང་བཞིན་སོ་སོར་ནི་
བྱེད་དོ། །དེ་ལྟ་བུ་ཡང་ན་མངོན་བྱང་གི་མེ་ལོང་དང་མཉམ་ཉིད་ཡེ་ཤེས་སུ་བྱེད་
པ་དང་། །ཟླ་ཉི་གཉིས་དེར་བྱེད་པ་གཉིས་ཀྱི་ནང་ནས་འདི་ཕྱི་མ་དང་མཐུན་པས་
ཀྱེ་རྡོར་རྩ་རྒྱུད་དམ་བསྡུས་རྒྱུད་དང་མཐུན་ཤས་ཆེ་ཞིང་། ཞབས་ལུགས་རྒྱས་པ་
རྣམས་སུ་ཟླ་བ་གཉིས་དབྱངས་གསལ་ལས་སྐྱེས་ཤིང་མཚན་པ་ཐབས་ཤེས་སོ་སོ་
བ་གཉིས་ཀ་མེ་ལོང་ཡེ་ཤེས་དང་། དེ་གཉིས་དབྱེར་མེད་དུ་འདྲེས་པ་མཉམ་
ཉིད་ཡེ་ཤེས་སུ་གསུངས་ལ། བདེ་མཆོག་སྐོར་དུ་ཟླ་བ་གཅིག་ཉིད་དབྱངས་
གསལ་གཉིས་ཀ་ལས་སྐྱེས་ཤིང་དཀར་ལ་དམར་བའི་མདངས་ཆགས་པ་དབྱངས་
གསལ་གཉིས་ཀས་མཚན་པར་བྱས་པའི་དབྱངས་དང་དཀར་ཆ་མེ་ལོང་དང༌།
གསལ་བྱེད་དང་དམར་ཆ་མཉམ་ཉིད་དུའང་གསུངས་ཏེ། འདི་དག་ནི་མ་རྒྱུད་ཆ་
མཐུན་དང་བཅས་པ་ནས་འབྱུང་བའི་མངོན་བྱང་ཞེས་ བྱ་ལ། ཡོ་གའི་ རྩ་
རྒྱུད་དུ་སེམས་སོ་སོར་རྟོག་པ་དང་བྱང་ཆུབ་ཏུ་སེམས་བསྐྱེད་པ་དང་། བརྟན་པའི་
རྡོ་རྗེ་དང་། རྡོ་རྗེའི་བདག་ཉིད་དང་། དེ་བཞིན་གཤེགས་པ་ཐམས་ཅད་ཇི་ལྟ་བ་
བཞིན་ལས་བྱང་ཆུབ་པ་སྟེ་ལྔ་དང་། འདུས་པ་འཕགས་ལུགས་སོགས་སུ། དེ་
བཞིན་ཉིད་དང་ཟླ་བ་དང་ས་བོན་དང་ཕྱག་མཚན་དང་སྐུ་རྫོགས་པ་ལས་བྱང་
ཆུབ་པ་སྟེ་ལྔ་གསུངས་པ་རྣམས་ནི་ཕ་རྒྱུད་ཆ་མཐུན་དང་བཅས་པ་ནས་འབྱུང་བའི་
མངོན་བྱང་ངོ༌། །འདི་སྔ་མ་དང་མཐུན་ཤས་ཆེ་མོད་ཀྱི། མ་རྒྱུད་ཇི་བཞིན་རང་ནི་
མ་ཡིན་ནོ། །དེ་དག་ལ་ཟླ་བ་འོག་དང་ཉི་མ་སྟེང་དུ་བྱས་ནས་ཁ་སྦྱར་གྱི་
བར་དུ་ས་བོན་འཇུག་པ་སོགས་གང་དྲན་ལྟ་བུས་ཆོག་པའི་རྣམ་གཞག་རགས་པ་
ལས་མེད་ལ། འདིར་ནི་ཕྱི་ནང་གཉིས་ཀའི་སྒྲ་གཅན་དང་ཉི་མའི་བར་དུ་ཟླ་བས་
-212-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
ཆོད་དགོས་པ་བཞིན་དུ། འདིར་ཡང་ཉི་མ་འོག་ཏུ་ངེས་པར་དགོས་པ་དང་། དྲི་
ཟའི་ རང་བཞིན་ ཧཱུྃ་ ཡིག་ ཀྱང་ཟླ་བའི་སྟེང་ གི་ དབུས་སུ་ཞུགས་ནས་ གཅིག་
ཏུ་འདྲེས་པའི་རྣམ་གཞག་ཞིབ་མོ་ཁྱད་པར་ཅན་མཛད་དོ། །དབྱངས་གསལ་གྱི་
བཤད་པ་རྒྱས་པ་ནི། སྒྲ་ཀ་ལཱ་པའི་སྤྱི་དོན་དུ་བཤད་པ་ལྟར་ཡིན་ལ། གསང་
སྔགས་སྤྱི་དང་སྒྲ་མདོ་གཉིས་ནས་འབྱུང་བའི་དབྱངས་གསལ་གྱི་གྲངས་དང་། ཡི་
གེའི་བསྡུ་བ་སོགས་ནི་ཕྱི་རོལ་པ་ལའང་གྲགས་པའི་ཀུན་རྫོབ་འཇིག་རྟེན་དང་
བསྟུན་པའི་བརྡ་ཆད་དང་། དུས་འཁོར་འགྲེལ་ཆེན་སོགས་སེམས་འགྲེལ་གསུམ་
ལས་འབྱུང་བ་རྣམས་ནི་རྗེ་བཙུན་འཇམ་དབྱངས་དང་སྤྱན་རས་གཟིགས་ཀྱིས་
མཛད་པའི་སྒྲ་མདོ་ནས་འབྱུང་བ་དོན་དམ་ངེས་དོན་གྱི་རྣམ་གཞག་ཏུ་དབྱངས་
འཆར་གྱི་མདོར་བསྡུས་ཀྱི་མགོ་དང་ཚེ་འཁོར་གྱི་ཐད་དུ་གསལ་བར་གསུངས་
སོ༑ ༑དེ་ཡང་དབྱངས་ལ་སྟོང་ཆེན་ཡིག་ལྔའི་རང་བཞིན་རྩ་བ་རང་བྱུང་གི་ཡི་གེ་
ལྔ་དང་། དེའི་རིང་པོ་ལྔ་དང་། ཡོན་ཏན་ལྔ་དང་། འཕེལ་བ་ལྔ་དང་། ཡཎྜར་
བསྒྱུར་བ་རིང་ཐུང་གཉིས་ཏེ་ཕྱེ་ན་སུམ་ཅུ་ལས། རྩ་བ་དང་ཡོན་ཏན་དང་ཡཎ་ཐུང་
ངུ་ལྔ་རྣམས་ལ་ཐུང་ངུ་བཅོ་ལྔ། ལྷག་མ་ལ་རིང་པོ་བཅོ་ལྔར་གསུངས་ཤིང་། ཐུང་
ངུའི་མཐར་ཐིག་ལེས་བརྒྱན་པ་ནི་དཀར་ཕྱོགས་ཀྱི་རང་བཞིན་ཐབས་དང་། རིང་
པོའི་མཐར་ཚེག་དྲག་གིས་བརྒྱན་པ་ནི་ནག་ཕྱོགས་ཤེས་རབ་ཏུ་གསུངས་ལ། དེ་
ལྟར་ན་ཐུང་ངུ་གཡོན་སྐོར་དང་རིང་པོ་གཡས་སྐོར་དུ་བཀོད་པས་ཁ་ཚུར་ལྟས་ཀྱི་
གཡོན་དུ་ཐུང་ངུ་དང་གཡས་སུ་རིང་པོ་འབྱུང་བས་དཀར་ཆ་གཡོན་ཐབས་དང་།
དམར་ཆ་གཡས་ཤེས་རབ་ཏུ་འབྱུང་བས་གསང་སྔགས་གཞན་དང་མི་མཐུན་
པར་འབྱུང་ཞིང་མ་མཐུན་པ་ཉིད་ནང་གི་གཡས་གཡོན་དང་འགྲིག་པར་འོང་
-213-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
བ་ཡིན་ལ། གསལ་བྱེད་ལ་ཡང་། གཞན་ལ་གྲགས་པའི་སྡེ་པ་ལྔ་པོ་ཡང་ཏ་སྡེ་ས་
ཁམས་པ་ཡིན་པས་པ་སྡེ་ཆུ་ཁམས་པའི་མཇུག་ཏུ་བཏོན་ན་ཁམས་མི་འཁྲུག་
པ་སོགས་ཡིན་ལ། གཞན་དུ་འབྱུང་བའི་མཐར་གནས་དང་དྲོ་བའི་རྣམ་གཞག་མི་
བྱེད་པར། ས་སྡེ། ཧ་སྡེ་གཉིས་ཟུར་དུ་ཕྱེ་བའི་ས་སྡེའི་ས་ཥ་ཤ་གསུམ་ནི་དྲོ་བའི་
ནང་ཚན་གསུམ་པོ་ཡིན་ཞིང་། དེ་གསུམ་གྱི་སྟེང་དུ་རྐལྕེ་རྩ་ཅན་དང་ཀླ་མཆུ་ཅན་
གཉིས་བསྣན་པ་དང་། ཧ་སྡེའི་ཧ་ནི། དྲོ་བ་བཞི་པ་དང་། གཞན་བཞི་མཐར་
གནས་བཞི་སྟེ། ལྔ་པོ་འདི་ལ་དབྱངས་ཡཎྜར་བསྒྱུར་བ་ལྔ་ནི་དབྱངས་སུ་དང་། །
དབྱངས་ཀྱི་ལུས་འགྱུར་མ་ཡིན་པར་དང་པོ་ནས་གསལ་བྱེད་ཉིད་དུ་གནས་པ་ལྔ་
ནི་གསལ་བྱེད་དུ་བགྲངས་པར་ཤེས་དགོས་སོ། ཁྱད་པར་སྐབས་འདིར། བཞི་
བཅུ་ཕྲག་གཉིས་དགོས་པ་བྱུང་བ་ན། ལུགས་གཞན་ནས་འབྱུང་བ་བཞིན་ཌ་ཌྷ་
གཉིས་དང༌། ཡ་ཝ་ ལ་རྣམས་ལྷག་པོ་རེ་བགྲངས་པ་ལ། ལ་སྡེ་ཞེས་བཏགས་
ནས་དེ་ལྟར་བཞི་བཅུ་པོ་ཐུང་ངུ་གཡོན་སྐོར་དང་རིང་པོ་གཡས་སྐོར་བྱས་པས་སྔ་
མ་བཞིན་འབྱུང་བའི་ཟླ་བ་དབྱངས་བཅས་གཟུགས་སྐུའི་མཚན་དང་ཆོས་སྐུའི་མེ་
ལོང་༑ ཉི་མ་གསལ་བྱེད་དཔེ་བྱད་བརྒྱད་ཅུ་དང་མཉམ་ཉིད་དེ། གཞི་ལ་ཕ་
མའི་དཀར་དམར་ཡིན་པས་ལམ་དུས་སུའང་ཕྱི་ནང་གི་ཟླ་ཉི། གཞན་གྱི་ཡི་
གེ་དང་སྐུ་གཉིས་ཀྱི་ཡོན་ཏན་ཐམས་ཅད་དབྱེར་མེད་ཀྱི་ངོ་བོ་དང་རྣམ་པ་ཟླ་ཉི་ཡི་
གེ་རྣམས་ཤིན་ཏུ་གསལ་བར་བསྒོམ་དགོས་པ་ཡིན་ནོ། །
གཉིས་པ་ནི། སྔར་ནམ་མཁར་བཀོད་པའམ་མ་བཀོད་ཀྱང་རུང་སྟེ། ཟླ་
བའི་དབུས་སུ་ཞུགས་པའི་ཧཱུྃ་ཡིག་འདི་ཉིད་ཕྱིའི་སྒྲ་གཅན་ནང་གི་ཀུན་གཞིའི་
རྣམ་ཤེས་ཆ་དང་ཡེ་ཤེས་ཆ་གཉིས་ཀྱི་ཕྱི་མ་གཞིའི་དུས་འཁོར་མཁའ་ཁྱབ་མཁའི་
-214-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
རྡོ་རྗེ་ཅན་འཁོར་བ་བསྡུད་པའམ་ལྡོག་པ་ལ་གཙོ་བོར་ཞུགས་པ་དང་སྔ་མ་སྐྱེ་བ་
ལེན་བྱེད་དམ། འཁོར་བ་འཛིན་བྱེད་དུ་ནང་ལེར་གསུངས་པས་འདིར་ཡང་
རྣལ་འབྱོར་པའི་ཀུན་གཞིའི་རྣམ་ཤེས་ཆ་སྲིད་པ་བར་དོའམ། དྲི་ཟའི་རྣམ་ཤེས།
གཞན་སོར་རྟོག་ཡེ་ཤེས། ལོངས་སྐུས་སྤྲུལ་སྐུའི་སྐྱེ་བ་འཛིན་པར་མཛད་པའི་ཡེ་
ཤེས་རྣམས་དབྱེར་མེད་ཀྱི་ང་རྒྱལ་དང་རྣམ་པ་གཉིས་ཀ་ཤིན་ཏུ་གསལ་བར་བྱ་བ་
ནི༑ མངལ་འཛིན་པ་དང་མཐུན་པར་བསྒོམ་པའི་རྣལ་འབྱོར་ཁྱད་པར་
ཅན་དུ་ཡིད་ཆེས་པའི་གནས་སོ། །
གསུམ་པ་སྐྱེ་བ་སྤྲུལ་སྐུར་འཁྱེར་བའི་རྣལ་འབྱོར་ལ། མངལ་གྱི་གནས་
སྐབས་སྦྱོང་བ་དཀྱིལ་འཁོར་རྒྱལ་མཆོག་བཙས་མ་ཐག་པ་ནས་ལོ་བཅོ་ལྔའི་
བར་སྦྱོང་བ་ལས་རྒྱལ་མཆོག ལོ་བཅུ་དྲུག་པའི་བདེ་བ་སྦྱོང་བ་ཐིག་ཕྲའི་
རྣལ་འབྱོར་ཅེས་པའི་ཆིངས་བྱས་ཀྱང་རུང་མོད་ཀྱི། རྡོ་རྗེ་བཞིའི་རྒྱུད་ཡིན་པས།
བསྙེན་སྒྲུབ་བཞིའམ་རྡོ་རྗེ་བཞིར་ཐོག་མར་ཕྱེ་ནས། སྐུ་རྡོ་རྗེ་བསྙེན་པའི་ཡན་
ལག་ལུས་གཙོ་བོར་གྱུར་པ་མངལ་གྱི་གནས་སྐབས་གཙོ་བོར་སྦྱོང་བྱེད་དཀྱིལ་
འཁོར་རྒྱལ་མཆོག་ལ། འཆི་བ་ཆོས་སྐུ། བར་དོ་ལོངས་སྐུ། སྐྱེ་བ་སྤྲུལ་སྐུའི་
རྣལ་འབྱོར་གསུམ་དུ་ཕྱེ་ནའང་ལེགས་པར་འོང་ངོ༌། །གང་ལྟར་ནའང་། འདི་མན་
ཆད་ཀྱི་དཀྱིལ་འཁོར་རྒྱལ་མཆོག་ལ། གཙོ་བོ་ཡབ་ཡུམ་མཚན་མ་དང་བཅས་པ་
མངོན་བྱང་ལས་བསྐྱེད་པ། ཡུམ་གྱི་མངལ་དུ་དཀྱིལ་འཁོར་རྒྱས་པར་བསྐྱེད་ནས་
སྤྲོ་བ། གཞན་དོན་སེམས་ཅན་ལ་སྙིང་རྗེའི་དབང་བསྐུར་སྦྱིན་པ། ཤིན་ཏུ་རྣམ་
པར་དག་པའི་ང་རྒྱལ་བཟུང་བའོ། །
དང་པོ་ནི། ཁ་ཅིག འདིར་ནུས་མ་མཚན་མ་རྣམས་མངོན་བྱང་ལས་མི་
-215-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
བསྐྱེད་པར་བསྐྱེད་ཆོག་ཟུར་དུ་བྱེད་པ་ནི་མི་འཐད་དེ། དེ་རྣམས་གཙོ་བོ་ཡབ་ཡུམ་
གྱི་མངོན་བྱང་ལྔ་བསྐྱེད་དང་། ལྷ་གཞན་གྱི་མངལ་འབྱིན་ཁྱད་པར་ཅན་གཉིས་ལ་
མ་ཐེ་བས་མགྲོན་བཙུན་བཞིན་དུ་འགྱུར་བའི་ཕྱིར་དང་། དེ་དག་བདེ་མཆོག་གི་
མཁའ་འགྲོ་མ་སོགས་བཞི་པོ་དང་འདྲ་བར་གཙོ་བོ་ཉིད་ཀྱི་རྗེས་སུ་སྤྱོད་པའི་ཡུམ་
ཡིན་པའི་ཕྱིར་དང་། ཕྱི་ལ་གཟའ་གཞན་རྣམས་ཉི་ཟླ་དང་དེ་གཉིས་སྒྲ་
གཅན་དུ་འདུས་ཚུལ་དང་། ནང་གི་རླུང་བཅུ་སྟེང་འོག་གི་སྲོག་ཐུར་
གཉིས་སུ་འདུས་ཚུལ་དང་། གཞན་ལ་ཕར་ཕྱིན་བཅུ་ཀ་ཤེས་རབ་དང་ཡེ་
ཤེས་སུ་འདུས་ཚུལ་སོགས་མ་ཤེས་པས། ནུས་མ་བརྒྱད་ཀ་སྣ་ཚོགས་ཡུམ་དང་རྡོ་
རྗེ་དབྱིངས་ཕྱུག་མར་འདུས་ཚུལ་མ་ཤེས་ཤིང་། ལས་རྒྱལ་མཆོག་ཏུ་ཡང་། དེ་
དག་གི་བསྐྱེད་ཆོག་གཙོ་བོ་ཡབ་ཡུམ་དངོས་དང་མཚུངས་པར་མཛད་པ་ཡང་མ་
རྟོགས་པར་ཟད་པའི་ཕྱིར་རོ། །དེས་ན་རྡོར་ཕྲེང་ནག་པོ་ཚུན་གྱི་ལྷ་དང་མཚན་
མ་ཐམས་ཅད་མངོན་བྱང་ལས་གཅིག་ཅར་དུ་གྲུབ་པ་རྣམས་རིམ་གྱིས་གསལ་
འདེབས་པར་ཤེས་པར་བྱའོ། །དེ་དག་ཀྱང་རྟེན་འབྲེལ་དང་པོ་གསུམ་གྱི་རང་
བཞིན་མངལ་ཟླ་དང་པོ་གསུམ་གྱི་སྐྱོན་སྦྱོང་ཞིང་། སྙིང་ཁའི་རྩ་རླུང་ཕྲ་མོ་བཅུ་
པོ་སྦྱོང་བྱེད་དུ་གསལ་བར་གསུངས་པས་དེའི་སྣང་ཞེན་བརྟན་པ་གལ་ཆེའོ། །དེ་
ལ་ཡང་མངོན་བྱང་ཐ་མ་གཉིས་ལས། དང་པོ་བྱ་གྲུབ་ནི། སྔ་མའི་དཀར་དམར་
རྣམ་ཤེས་གསུམ་གཅིག་ཏུ་འདྲེས་པ་ལས་རྣམ་ཤེས་ཀྱི་བཞོན་པ་སྲོག་རླུང་ནག་པོ་
མཚོན་བྱེད་ཧཾ་ཡིག་ནག་པོ་བྱ་གྲུབ་བམ་དོན་གྲུབ་ཀྱི་ཕྲིན་ལས་ཀྱི་རང་བཞིན་རླུང་
ཁམས་པའི་ངོ་བོར་ལེགས་པར་བསྒོམ་དགོས་སོ། །འདིས་ཀྱང་དུས་འཁོར་མ་
རྒྱུད་ཁོ་ན་ཡིན་པ་བཀག་སྟེ། མ་རྒྱུད་ལས་བྱ་གྲུབ་ཡེ་ཤེས་རླུང་དུ་སྒོམ་པ་མ་
-216-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
བཤད་ཅིང་། འདི་ཕ་རྒྱུད་དང་བསྟུན་པའི་ཕྱིར་ཏེ། ཕ་རྒྱུད་དུ་ནི་རྒྱལ་བའི་སྒྲུབ་
གཞིའམ་ལམ་གྱི་སྦྱང་གཞི་ཕྲ་མོ་ལ་རླུང་གི་ཐ་སྙད་གཙོ་བོར་མཛད་པའི་ཕྱིར་
རོ༑ ༑དེ་ཡང་རྣམ་ཤེས་གཏན་མེད་ཀྱི་བཞོན་པ་རྐྱང་པ་མ་ཡིན་གྱི་རླུང་སེམས་ཕྲ་
མོ་འདུས་པ་ཡིན་ཀྱང་གཙོ་བོར་རླུང་ཤས་ཆེ་བ་ཙམ་གྱི་དབང་ལས་དེའི་ལྡོག་པ་
ནས་ བསྒོམ་ པ་ ཡིན་ནོ། །ཡེ་ ཤེས་ ཐ་ མ་ ཆོས་ དབྱིངས་ནི། ཐིག་ལེ་ དང་རྣམ་
བཅད་དང་ཧ་ སྲོག་མེད་དང་། སྲོག་གི་ཨ་ཡིག་རྣམས་ནི། དབྱངས་དང་
གསལ་བྱེད་ཀྱི་རྩ་བ་དང་། དེ་གཉིས་ཀྱི་སྲོག་གདངས་སུ་མ་ཐོན་པའི་
ནཱ་ད་དང་། ཐོན་པའི་རླུང་རྣམས་ཡིན་ལ། དེ་རྣམས་ཕྱིའི་ཟླ་ཉི་སྒྲ་དུས། ནང་
གི་དཀར་དམར་སེམས་རླུང་། གཞན་མེ་ལོང་ལ་སོགས་ཡེ་ཤེས་བཞི་ཡིན་པས་དེ་
རྣམས་གཅིག་ཏུ་འདུས་པའི་ཡི་གེ་ནི་ཧཾ་ཡིག་སྟེ། དེ་ཡང་ངོ་བོ་མི་འགྱུར་བའི་བདེ་
ཆེན་མཚོན་བྱེད་དང་། དེ་ཉིད་གཙོ་བོར་ཐུགས་ཡིན་ལ་ཐུགས་ཉིད་སྐུར་སྣང་བ་
ནི་སྟོང་གཟུགས་ཡེ་ཤེས་ཀྱི་སྐུ་ཡབ་ཡུམ་ཞལ་སྦྱོར་སོགས་སུ་སྣང་བས་ན། སྐུའི་
ཆ་ཤས་ཡོངས་སུ་རྫོགས་ཤིང་དག་པའི་རྣམ་ཤེས་ཧཱུྃ་ཡིག་དང་ལྡན་པ་སྟེ། མངོན་
བྱང་གི་བསྐྱེད་འབྲས་ལ་སྐུ་ཐུགས་ཀྱི་མཚོན་བྱེད་གཉིས་ཀ་གསལ་བར་ཡོད་
པ་འདིས་ཀྱང་དུས་འཁོར་ནི་བསྐྱེད་རིམ་ཀྱང་གཞན་ལས་མཆོག་ཏུ་གྲུབ་བོ། །
སྐུའི་ཕྱག་ཚད་དང་ཆ་ཤས་ཕྲ་མོ་རྣམས་ཀྱི་རྣམ་གཞག་ནི་དཔལ་འབྱོར་རྒྱ་མཚོ་ན་
གསལ་ལ། ཕྱག་གི་འགྱེད་ཚུལ་བློ་ཡུལ་དུ་འཆར་དཀའ་བར་བྱེད་མོད་ཀྱི། འདི་
ལ་ནི། རྩ་བ་ཕྲག་པ་ཕྱོགས་རེར་གསུམ་གསུམ་ལ་བར་ལྷུ་དྲུག་དྲུག་དང་དེ་རེ་རེ་
ལ་ཕྱག་ངར་གཉིས་གཉིས་གྱེས་པ་འབྲོ་པའི་ལུགས་ལྟར་བྱེད་ལ། བདེ་དགྱེས་
སོགས་ལ་ནི་ཕྲག་པ་གཅིག་ལ་བར་ལྷུའི་རྩ་བ་ནས་དུ་ཡོད་གྱེས་པ་ཡིན་པས་རྩ་
-217-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
བ་དཔུངས་མགོ་ནས་དགྱེས་པར་འདྲ་ལ། ཡས་འགྱེད་མས་འགྱེད་ནི། རྩ་ཕྱག་
གཉིས་ཐུགས་ཀ་མན་གྱི་སྨད་ཕྱོགས་ན་ཡོད་ན་མས་འགྱེད་དང་། སྤྱི་བོར་བསྣོལ་
བ་སོགས་སྟོད་ཕྱོགས་ན་ཡོད་ན་ཡས་འགྱེད་བྱ་ཞིང་། དེ་ཡང་ཕྱག་མགོ་རྣམས་
རིམ་གྱིས་ཇེ་མཐོ་དང་ཇེ་དམར་སོང་བའི་དོན་དུ་ཤེས་པར་བྱས་ནས་བསྒོམ་
པ་དང་འབྲི་བ་དང་འབར་མ་བཞེངས་པ་སོགས་བྱའོ། །ཕྱག་མཚན་རྡོར་དྲིལ་ཁ་
ཊཱ་ད་དང་རལ་གྲི་སོགས་ཀྱི་ཚད་དབྱིབས་ཀྱང་དཔལ་འབྱོར་རྒྱ་མཚོར་བལྟའོ། །
ཡབ་ཀྱི་ཕྱག་མགོ་རྣམས་ཅུང་ཟད་ཐུར་དུ་འཕྱང་བ་དང་ཡུམ་གྱི་ཕྱག་མགོ་རྣམས་
གྱེན་དུ་ཕྱོགས་པ་བྱས་ན། ཡབ་ཀྱི་ཕྲག་པའི་ཐད་ཀྱི་བར་སྟོང་ཡུམ་གྱི་ཕྱག་མགོ་
རྣམས་སོན་པའི་སྒོ་ནས་ཤིན་ཏུ་མཛེས་པར་འབྱུང་གི ཡབ་ཀྱི་ཕྱག་ངར་རྣམས་ཀྱི་
ནང་ལ་ཡུམ་གྱི་ཕྱག་མགོ་ཡོད་པར་བྱས་པ་མི་མཛེས་ཤིང་། ཡུམ་གྱི་ཞབས་
བདེ་དགྱེས་བཞིན་དུ་ཡབ་ཀྱི་བརླ་ལ་འཁྲིལ་བའང་འདི་ལ་མི་རུང་སྟེ། ཡབ་
གཡས་རྐྱང་གི་སྟབས་ལ་ཡུམ་གཡོན་རྐྱང་གི་སྟབས་ཀྱིས་འཁྱུད་པ་ཡིན་པའི་ཕྱིར་
རོ༑ ༑ཡུམ་གྱི་སྨད་གཡོགས་རིང་པོ་འཇོལ་ཐབས་སུ་བྱས་པ་དང་། གཅེར་མོ་
སྐེད་རྒྱན་གྱི་ཟ་ར་ཚགས་ཐུང་ངུར་བྱས་པ་གཉིས་ཀ་མི་མཛེས་པས་སྨད་གཡོགས་
མེད་པའི་གཅེར་མོ་ལ་ཟ་ར་ཚགས་འཇོལ་ཐབས་ཤིན་ཏུ་མཛེས་པར་བསྒོམ་ཞིང་
བཞེངས་པར་བྱའོ། །མེའི་མདའ་དང་། ཚངས་པའི་མགོ་བོ་ལ་པདྨས་མཚན་མ་
མཚན་སོགས་ནི་ཕྲན་ཚེགས་ཡིན་ལ། གདན་གྱི་དུས་མེ་ནི། རོ་མཉམ་གྱི་སྐབས་
ཀྱི་འགྲེལ་པར་དང་གིས་ཕྱེ་ནས་བསྒྱུར་མོད་ཀྱི། རྩ་བར་མེ་ཞེས་འབྱུང་
བའི་འགྲེལ་པ་ཡིན་པས་དུས་ཀྱི་མེ་སྟེ་སྒྲ་གཅན་ཞེས་བསྒྱུར་བར་བྱ་བ་ཡིན་པའི་
ཕྱིར་དང་། གཞན་སྟོད་སྨད་ཀུན་ཏུ་གསུམ་ལས་མི་འབྱུང་ཞིང་། དག་པ་ཡང་རྩ་
-218-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
གསུམ་དང་སྦྱར་གྱི་བཞི་དང་མ་སྦྱར་བའི་ཕྱིར་དང་། ས་བོན་ཡང་གསུམ་ལས་མ་
གསུངས་ཤིང་། ཕྱི་ལའང་གསུམ་བརྩེགས་པ་དང་ནང་དུའང་རྩ་གསུམ་འདུས་
པ་ཡོང་གི་བཞི་ཀ་བརྩེགས་པ་དང་འདུས་པ་མི་སྲིད་པའི་ཕྱིར་དང༌། མེ་དང་མུན་
པ་ཞེས་པའང་སྒྲ་དུས་གཉིས་ཀའི་སྤྱི་མིང་ཡིན་པའི་ཕྱིར་རོ། །ཅི་སྟེ། དབང་
མདོར་བསྟན་དུ། ལྟེ་བའི་སྟེང་དུ་ཀུན་འདར་མ། །གང་དེ་ཡིད་བཟང་མུན་
པ་ཅན། །འོག་ཏུ་ཁུ་བ་འབབ་གང་དེ། །མཁའ་འགྲོ་གདོང་དང་དུང་ཅན་
མ༑ ༑ཞེས་དབུ་མའི་ལྟེ་བ་ཡན་ལ་སྒྲ་གཅན་དང་། མན་ལ་དུང་ཅན་མ།
ཞེས་སོ་སོར་གསུངས་པས་གཞི་ལ་རྩའི་གཙོ་མོ་བཞི་ཡོད་པས་དེ་དག་ སྦྱོང་
བ་ཡང་བཞི་དགོས་སོ་ཞེ་ན། དེ་ལྟ་ན། སྟེང་དུ་ཟླ་ཉི་སྒྲ་གཅན་གྱི་རྩ་གསུམ། འོག་
ཏུ་བཤང་གཅི་ཁུ་བའི་རྩ་གསུམ་སྟེ། རྩའི་གཙོ་མོ་དྲུག་ཏུ་བཤད་པ་མང་མོད་ཀྱི།
བཞིར་བཤད་པ་མེད་པས་དྲུག་བརྩེགས་ཀྱང་དགོས་པར་འགྱུར་རོ། །
གཉིས་པ་ནི། འདོད་ཆགས་ཆེན་པོས་གདུལ་བར་བྱ་བའི་སེམས་ཅན་
ཞེས་སོགས་འགྲེལ་ཚིག་སོར་བཞག་ལྟ་བུ་སྟེ། ཡེ་ཤེས་ཞབས་ལུགས་སུ་སྙིང་
རྗེའི་དབང་བསྐུར་གྱི་བཤད་པ་བཞིན་ཏེ། སྤྱིར་སྔགས་ལམ་ཐམས་ཅད་ལ་ཆགས་
ལམ་ཞེས་གྲགས་པ་ལྟར་བདེ་ཆེན་གཙོ་བོར་དགོས་ཤིང་། གསང་འདུས་རྩ་རྒྱུད་
ལས༑ ཏིང་ངེ་འཛིན་གྱི་ཐོག་མ་རང་འདོད་ཆགས་ཆེན་པོའི་ཚུལ་གྱི་ཏིང་ངེ་འཛིན་
གསུངས་པ་ལྟར་བྱེད་པའོ། །དེ་ཡང་གཙོ་བོར་བསྒྲུབ་པར་བྱ་བའི་དཀྱིལ་འཁོར་
རྣམས་དམ་ཚིག་པ་རྐྱང་པ་མིན་གྱི་ཡེ་ཤེས་པ་ཕྱི་རོལ་ནས་སྤྱན་དྲངས་པ་རྣམས་ཞུ་
བ་ལས་བྱུང་བའི་དཀྱིལ་འཁོར་པར་བྱ་བའི་ཆེད་དང་། དེ་ཡང་ད་ལྟ་རྣལ་འབྱོར་
པ་རང་དང་རྒྱུད་ཐ་དད་དུ་སྣང་བའི་ཕྱི་རོལ་གྱི་ཡེ་ཤེས་པ་སྤྱན་དྲངས་ནས་
-219-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
རང་ཡབ་ཡུམ་ལ་བསྟིམ་པས་ཕུང་ཁམས་སོགས་བྱིན་གྱིས་རློབ་པར་ཡང་འགྱུར་
མོད་ཀྱི། དེ་ནི་རྒྱུད་སྡེ་འོག་མ་དག་དང་བསྟུན་པའི་བྱིས་པའི་སྐྱེ་བོ་དྲང་བའི་དོན་
ཙམ་ཡིན་ལ། ངེས་པའི་དོན་ལ་ནང་ལུས་ཀྱི་ཕུང་ཁམས་སྐྱེ་མཆེད་ལྷའི་རང་
བཞིན་དུ་གནས་པ་རྣམས་འདོད་ཆགས་ཆེན་པོའི་རྣལ་འབྱོར་གྱིས་ལེགས་པར་
ཞུ་སྟེ་ཡས་བབས་མས་བརྟན་ལ་སོགས་པའི་སྦྱོར་བས་མཉེས་པར་བྱས་པའི་བྱང་
ཆུབ་ཀྱི་སེམས་དང་ཕྱི་རོལ་གྱི་ལྷ་ཡང་རོ་གཅིག་ཏུ་གྱུར་པ་ལས་དཀྱིལ་འཁོར་
བསྒྲུབ་པའི་དོན་དུ་ཡིན་ནོ། །དེ་ལྟར་སྒྲུབས་པའི་དཀྱིལ་འཁོར་དུ་མཐའ་མེད་
པའི་སེམས་ཅན་བཀུག་པ་རྣམས་ལ། ཕྱི་ནས་སྤྱན་དྲངས་པ་དང་། ལུས་ལ་
གནས་པའི་སངས་རྒྱས་བྱང་སེམས་ཐམས་ཅད་ཞུ་བའི་བྱང་ཆུབ་ཀྱི་སེམས་ཀྱིས་
ནང་དབང་རྒྱས་པར་བསྐུར་བས་དེ་ཐམས་ཅད་སྤྲུལ་སྐུ་སྣ་ཚོགས་སུ་སངས་རྒྱས་
པའི་ཕུང་སོགས་སོ་གཉིས་པོ་ཐམས་ཅད་མཚན་སོ་གཉིས་སུ་གྱུར་པའི་ལྷ་སོ་
གཉིས་ཀྱིས་བརྒྱན་པར་བྱས་ནས་རང་རང་གི་ཞིང་དུ་གཤེགས་པར་མོས་པ་
ནི་དཀྱིལ་འཁོར་རྒྱལ་མཆོག་གི་རྣལ་འབྱོར་གྱི་ངོ་བོ་ཡིན་ལ། དེ་ཡང་གཞི་ལ་མེད་
པ་གཅིག་ལམ་གྱིས་གསར་དུ་སྒྲུབ་པ་གཙོ་བོ་མིན་གྱི། གཞི་ལ་ཡོད་པའི་རང་
བཞིན་ གྱི་ དག་ པའི་ ཕུང་ ཁམས་སྐྱེ་མཆེད་རྣམས་ སྔར་གྲུབ་ཟིན་ གྱི་ འབྲས་
བུའི་སངས་རྒྱས་དང་ངོ་བོ་གཅིག་པར་གནས་པ་བཞིན་དུ་ཡིད་ངོར་ཡང་དེ་དག་
གིས་བྱིན་གྱིས་རླབས་ཤིང་དྲི་མ་སྦྱངས་པས་གནས་སྐབས་ཡང་གཅིག་ཏུ་སོང་
བར་མོས་པའི་ང་རྒྱལ་འཛིན་པ་ནི། སུ་བི་ཤུདྡྷ་དྷརྨ་དྷཱ་ཏུ་ཞེས་པ་ཤིན་ཏུ་རྣམ་
པར་དག་པའི་ཆོས་ཀྱི་དབྱིངས་ཀྱི་རང་བཞིན་དུ་ང་རྒྱལ་བྱེད་པ་སྟེ། དེ་ཡང་འཁོར་
འདས་ཐམས་ཅད་མཐར་ཐུག་གི་ཆོས་དབྱིངས་དེ་བཞིན་ཉིད་ངོ་བོ་གཅིག་པར་མ་
-220-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
ཟད༑ གནས་སྐབས་ཀྱི་ཆོས་དབྱིངས་སྟོང་གཟུགས་སམ། གཞོམ་མེད་ཀྱི་སྟོང་
གཟུགས་ཀྱང་ངོ་བོ་གཅིག་པར་དོན་ལ་གནས་ཀྱང་། ཐབས་མཁས་ཁྱད་པར་
ཅན་འདི་ལྟ་བུ་མ་ཤེས་ཀྱི་བར་དུ་དེ་ལྟར་མ་རྟོགས་པ་དེ་རྟོགས་པར་ བྱས་
ནས་ཡིད་ཆེས་པའི་ངེས་པ་བརྟན་པོ་འཛིན་པ་ནི་ང་རྒྱལ་གྱི་དོན་ནོ། །དེ་ལྟ་
བུའི་དཀྱིལ་འཁོར་རྒྱལ་མཆོག་མཐའ་དག་སྤྱིར་ལུས་ངག་ཡིད་ཡེ་ཤེས་བཞིའི་
ནང་ ནས་ ལུས་ སྦྱོང་བྱེད་དང་། མངལ་ བཙས་ གཉིས་ ཀྱི་ནང་ ནས་ གཙོ་བོར་
མངལ་སྦྱོང་བྱེད་དུ་གསལ་བར་གསུངས་ལ། དེ་ཡང་མངལ་ཟླ་དགུ་ལ། སྔར་གྱི་
གཙོ་བོ་ཡབ་ཡུམ་མཚན་མ་དང་བཅས་པ་རྣམས། རྟེན་འབྲེལ་དང་པོ་གསུམ་གྱི་
རང་བཞིན་མངལ་ཟླ་དང་པོ་གསུམ་སྦྱོང་བ་སྐུ་རྡོ་རྗེའི་གནས་སྐབས་དང་པོ། འདི་
ནས་ཐུགས་དཀྱིལ་རྫོགས་པར་སྤྲོ་བ་ནི། རྟེན་འབྲེལ་དེ་འོག་ གསུམ་ གྱི་རང་
བཞིན་མངལ་ཟླ་བར་པ་གསུམ་སྦྱོང་བ། སྐུ་རྡོ་རྗེའི་གནས་སྐབས་གཉིས་པ། དེ་
ནས་འདོད་ཕྱིར་འདོད་རྫོགས་པར་སྤྲོ་བའི་བར་ནི། རྟེན་འབྲེལ་དེ་འོག་གསུམ་གྱི་
རང་བཞིན་མངལ་ ཟླ་ ཐ་མ་གསུམ་ སྦྱོང་བ་ སྐུ་རྡོ་ རྗེའི་གནས་སྐབས་གསུམ་
པའོ༑ ༑ཐུགས་དཀྱིལ་ལ་ཡང་། གཤེགས་པ་གཤེགས་མ་སྤྲོ་བ་མངལ་ཟླ་བཞི་
པ༑ སེམས་དཔའ་སྤྲོ་བ་མངལ་ཟླ་ལྔ་པ། སེམས་མ་སྤྲོ་བ་མངལ་ཟླ་དྲུག་
པ་དང་སྦྱར་ནས་གསུངས་ཤིང་། དེ་ལྟར་ཐུགས་འཁོར་ཐམས་ཅད་མངལ་དུ་སྙིང་
ཁའི་རྩ་བཅུ་འགྲུབ་པ་དང་སྦྱར་རོ། །འོ་ན་ནང་ལེར། མངལ་དུ་ཟླ་བ་གཉིས་པ་
ནས་སྙིང་ཁའི་རྩ་སྐྱེ་བར་བཤད་པ་ཅི་ཞེ་ན། དེ་ནི་ཕྲ་མོ་ཙམ་འགྲུབ་པ་ལ་དགོངས་
ལ༑ འདིར་རྩ་ནང་གི་རླུང་དང་བཅས་པ་ལ་སྦྱོར་བ་ཡིན་ནོ། །དེ་ལྟར་ན་མདུན་
བསྐྱེད་བུམ་བསྐྱེད་བསྟོད་རིང་སོགས་ལ་ནི་སྦྱང་གཞིའི་རིམ་པ་སོགས་དང་སྦྱར་
-221-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
མི་དགོས་ཤིང་། ལས་རྒྱལ་མཆོག་མངལ་སྒོར་འཐོན་མ་ཐག་གི་རླུང་དང་སྦྱོར་བ་
ལའང་འདི་འདྲའི་རིམ་པ་མེད་པས། ཁྲོ་བོ་དང་སེམས་དཔའི་གོ་རིམ་སོགས་ནང་
ནས་རིམ་བཞིན་བྱར་རུང་ཡང་། དཀྱིལ་འཁོར་རྒྱལ་མཆོག་ལ་ནི་དེ་ལྟ་བུའི་གང་
བདེ་བདེ་མི་རུང་ཞིང་། སེམས་དཔའ་སེམས་མ་གཅིག་ཅར་སྤྲོ་བ་ཡང་ཕྱག་ལེན་
རགས་པ་ཡིན་མོད་ཀྱི། སེམས་དཔའ་རྫོགས་ནས་སེམས་མ་སྤྲོ་བ་ངག་འདོན་
ལའང་དགོས་ལ། ཡེ་མ་གྲུབ་ནའང་ཡིད་ཀྱིས་མོས་པ་ངེས་པར་བྱ་དགོས་ཏེ་ཟླ་
བ་སྔ་ཕྱི་ཡོད་པའི་ཕྱིར་རོ། །འོན་ཀྱང་སྙིང་ཁའི་རྩ་བརྒྱད་ཀྱི་ནང་ཚན་སྔ་ཕྱིར་གྲུབ་
ཚུལ་དང་། ལྷའི་གཤེགས་པ་དང་སེམས་དཔའི་སྔ་ཕྱི་སོགས་སྦྱོར་བ་མ་ཡིན་གྱི།
ཕུང་ཁམས་དང་། དེ་རྗེས་ཁ་དང་རྐང་ལག་བཤང་ལམ། དེ་རྗེས་མིག་སོགས་
དབང་པོ། དེ་རྗེས་གཟུགས་སོགས་ཡུལ་རྣམས་རྫོགས་པར་འགྲུབ་པ་བཞིན་དུ་ལྷ་
སྤྲོ་བར་གསུངས་སོ། །གསུང་འཁོར་མན་ལ་ཡང་ཟླ་བ་བདུན་པར་ཚོར་བའི་ཆོས།
ལྟེ་བ་དང་མགྲིན་པའི་རྩ་འགྲུབ་པ་བཞིན་དུ་གསུང་གི་རྣལ་འབྱོར་མ། བརྒྱད་པར་
སྲེད་པའི་ཆོས་དཔྲལ་བ་དང་གསང་གནས་ཀྱི་རྩ་འགྲུབ་པ་ལྟར་ཚེས་ལྷ་སྤྲོ་ཞིང་།
ཚངས་བུག་དང་བཤང་ལམ་གྱི་བུ་ག་དང་རྐང་ལག་གི་མཐིལ་འགྲུབ་པ་ལྟར་ཁྲོ་
བོ༑ དེ་ནས་དགུ་པ་ལ་ལག་པ་དང་རྐང་པའི་སོར་མོ་འགྲུབ་པ་ལྟར་ཀླུ་དང་རབ་
གཏུམ་མ། དེ་ནས་སྐྲ་བ་སྤུ་ལྟར་ཁོར་ཡུག་གི་ལྷ། །དེ་ནས་བཅུ་པ་ལ་སྙིང་ཁའི་རྩ་
བཅུ་ལས་རླུང་ཕྱིར་མི་འཕོ་ཡང་ནང་དུ་རྒྱུ་བ་ལྟར་གཟུངས་མ་འདོད་ཕྱིར་འདོད་
རྣམས་སྤྲོ་བར་གསུངས་སོ། །སྙིང་རྗེའི་དབང་བསྐུར་ནི། ཟླ་བ་བཅུ་པའི་མཐར་
མངལ་སྒོར་འཐོན་དུ་ཉེ་བའི་སྐབས་སུ་ཕུང་ཁམས་སོ་དྲུག་རྫོགས་པར་འགྲུབ་
ཅིང་བདེ་སྡུག་གི་ཚོར་བ་མཐའ་དག་མངོན་དུ་འགྱུར་ལ། རླུང་མཐའ་དག་རྩ་
-222-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
ནང་དུ་རྫོགས་ནས་སྣ་སྒོར་འབྱུང་འཇུག་མི་བྱེད་པས་མངལ་དུ་མངོན་ཤེས་འབྱུང་
བར་སེམས་འགྲེལ་སྐོར་གསུམ་ནས་ གསུངས་ པས། དེ་དག་ དང་ཚུལ་མཐུན་
ཞིང་༑ དེའི་དྲི་མ་སྦྱོང་བའི་བསྒོམ་རིམ་ཁྱད་པར་ཅན་ཡིན་པས། འཕགས་ལུགས་
ཀྱི་ལྷག་མོས་ ཀྱིས་མཛད་པ་དང༌། ཞབས་ ལུགས་ ཀྱི་ སྙིང་ རྗེའི་ དབང་
བསྐུར་ དངོས་ དང་ ཚུལ་ མཚུངས་ ཀྱང་ གནས་ སྐབས་ སོགས་ ཀྱི་ སྒོ་ནས་ སྦྱང་
གཞི་དང་སྦྱོར་ཚུལ་ནི་འདི་ཉིད་ཁྱད་དུ་འཕགས་སོ། །མངལ་ཟླ་རྣམས་སུ་རྩ་
ཁམས་འགྲུབ་ཚུལ་སོགས་ནི་ནང་ལེའི་ཚིགས་བཅད་བརྒྱད་པ་སོགས་སུ་གསུངས་
པ་སྤྱི་དོན་དུ་ལེགས་པར་བལྟ་བར་བྱ་ཞིང་། མངལ་ཟླ་རྟེན་འབྲེལ་བཅུ་
གཉིས་ དང་སྦྱར་ནས་སྐབས་འདིར་གསུངས་པ་ལ་ཆོས་མཐུན་ སོགས་ ཀྱི་རྒྱུ་
མཚན་སྦྱར་བ་ནི་རྒྱུད་འགྲེལ་དུ་མ་གསུངས་ཤཨིང་། མཁས་པ་དག་གིས་ཀྱང་མ་
བཤད་མོད་ཀྱི་མངལ་ཟླ་དང་པོ་གསུམ་ཁྱབ་འཇུག་གི་འཇུག་པ་བཅུའི་ནང་ནས་
ཉ་དང་རུས་སྦལ་ཕག་པའི་གནས་སྐབས་ཡིན་པས། ལུས་སེམས་གཉིས་ཀ་མི་
གསལ་བ་དང༌། ཅུང་ཟད་གསལ་བར་འདུ་བྱེད་པ་དང་། རྣམ་པར་ཤེས་པ་ཅུང་
ཟད་རགས་སུ་སོང་བས་རིམ་པ་བཞིན་མ་རིག་པ་དང་འདུ་བྱེད་དང་རྣམ་པར་
ཤེས་པའོ། །ཟླ་བ་བཞི་པར་ལུས་ཀྱི་མིང་བཞིའི་ཕུང་པོ་དང་གཟུགས་ཕུང་རྣམས་
གསལ་དུ་སོང་ཞིག ལྔ་པར་དབང་པོ་དྲུག་དང་། དྲུག་པར་ཡུལ་དབང་རྣམ་ཤེས་
གསུམ་འདུས་ཏེ་རེག་པའི་རེག་པ་ཐོག་མར་འགྲུབ་པས། རིམ་པ་བཞིན། མིང་
གཟུགས་དང༌། སྐྱེ་མཆེད་དྲུག་དང་། རེག་པའོ། །བདུན་པར་བདེ་སྡུག་སོ་སོར་
རིག་པའི་ཚོར་བ་དང་། བརྒྱད་པར་ཡུལ་ཡིད་འོང་ལ་སྲེད་པ་དང་། དགུ་པར་ཡན་
ལག་སྐྱེད་དེ། སྲེད་ཡུལ་ལེན་པ་ལ་འཇུག་པས་དེ་གསུམ་རིམ་པ་བཞིན་ནོ། །བཅུ་
-223-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
པར་སྲིད་པ་འགྲུབ་བྱེད་ཀྱི་ལས་མངོན་འགྱུར་པ་དང་འདྲ་བའི་མངལ་སྒོར་འབྱུང་
བར་འདོད་པའི་སེམས་པ་འབྱུང་བས་སྲིད་པའོ། །འདི་དག་ནི། ནང་ལེར།
མངལ་སྐྱེས་རྣམས་མངལ་འཛིན་པའི་དུས་སྦྱོར་ལ་ཆུ་སྲིན་དང་། ཟླ་བ་བདུན་པ་
ལ་རླུང་མངོན་འགྱུར་བ་འབྱུང་བ་ལ་སྲོག་སྐྱེ་བཞེས་པའི་ཐ་སྙད་མཛད་ནས་ནང་
གི་ཉི་མ་རླུང་ཡིན་པས་དེ་ཀརྐ་ཊའི་ཁྱིམ་དུ་སྐྱེ་བ་བཞིན་དུ་ཕྱིའི་ཉི་མའི་སྐྱེས་
ཁྱིམ་ཀརྐ་ཊར་བཤད་ལ། ཁྱིམ་དེ་གཉིས་ལ་མ་རིག་པ་དང་ཚོར་བའི་རྟེན་འབྲེལ་
གྱི་ཐ་སྙད་ནི། ཁམས་ལེར། ཁྱིམ་བཅུ་གཉིས་དང་རྟེན་འབྲེལ་བཅུ་གཉིས་སྦྱར་
ནས་གསུངས་པའི་ཐད་དུ། ཟླ་བ་བཅུ་གཉིས་པར་གྲགས་པ་རྒྱལ་གྱི་ཟླ་བ་ལ་ཆུ་
སྲིན་གྱི་ཁྱིམ་དང་རྟེན་འབྲེལ་མ་རིག་པར་བྱས་ཏེ་རིམ་པ་བཞིན་དུ་སྦྱར་བ་དང་
ཤིན་ཏུ་མཐུན་ལ། དེ་དག་ཕྱི་རོལ་གྱི་ཟླ་བ་སྤྱི་འགྲོ་ལ་སྦྱར་བ་བཞིན་དུ་ནང་གི་
མངལ་ སྐྱེས་རྣམས་ ཀྱི་ མངལ་ བཟུང་བ་ ཆུ་ སྲིན་དང༌། སྲོག་སྐྱེ་བ་ ཀརྐ་ཊར་
གསུངས་པ་འདི་ཡང་། བོད་ཁ་ཅིག་ཕྱིའི་ཟླ་བ་ལ་འདོད་པ་ནི། མངལ་བཟུང་ཚད་
རྒྱལ་ཟླ་དང་སྲོག་སྐྱེ་ཚད་ཆུ་སྟོད་ཟླ་བར་འདོད་དགོས་པས་ཤིན་ཏུ་མི་འཐད་ལ།
ཕྱིའི་ཞག་རེ་ལ་འཆར་བའི་དུས་སྦྱོར་ལ་སྦྱོར་བའང་དེ་དང་འདྲ་བས། རང་ལུགས་
ཕྱི་རོལ་གྱི་ལོའམ་ཞག་གི་དུས་སྦྱོར་དང་མི་བསྒྲིག་ཅིང་། མངལ་དུ་སྐྱེས་ཚད་ཀྱི་
རང་རང་གི་ཟླ་བ་དང་པོ་ཆུ་སྲིན་དང་། བདུན་པ་ཀརྐ་ཊ་སོགས་སུ་བྱས་ནས་
རྟེན་འབྲེལ་དང་སྦྱར་བ་རྣམས་སྦྱང་གཞིར་བྱས་ནས་སྦྱོང་བྱེད་རིམ་གཉིས་ཀྱི་ལམ་
ཕྲ་རགས་རྣམས་ཀྱིས་སྦྱོང་བར་ཤེས་པར་བྱས་ཏེ། གསང་སྔགས་སྤྱི་དང་ཁྱད་
པར་འདི་པའི་ལུགས་ཀྱི་འཁོར་བའི་ཉོན་མོངས་གསུམ་གྱིས་བསྡུས་པའི་ཡན་
ལག་བཅུ་གཉིས་ཀྱི་གཙོ་བོ་ནི། ལས་རླུང་གི་འཕོ་ཆེན་བཅུ་གཉིས་ཕྲ་རགས་སུ་
-224-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
བཞེད་པའི་ཕྱིར་རོ། །དེ་དག་གི་རགས་པ་རྣམས་བསྐྱེད་རིམ་གྱིས་སྦྱོང་
ལ༑ དེ་ཡང་དཀྱིལ་འཁོར་རྒྱལ་མཆོག་གི་མངལ་ཟླ་དགུ་ལ་གསལ་བར་སྦྱར་ཞིང་
བཅུ་པ་ཡང་སྔར་བཤད་པ་རྣམས་ཀྱིས་ཤུགས་ཀྱིས་ཐོན་པར་གསུངས་ལ། སྐྱེ་རྒ་
གཉིས་གང་ལ་སྦྱོར་མི་གསལ་ཡང་། མངལ་སྒོར་མཐོན་མ་ཐག་པ་ལ་འཇིག་རྟེན་
པ་རྣམས་སྐྱེས་སོ་ཞེས་ཐ་སྙད་བྱེད་པས་དེ་ལ་སྐྱེ་བ་དང་། དེ་ནས་བཟུང་སྟེ་སྤྱིར་
ཁམས་རྣམས་རིམ་གྱིས་འགྱུར་ཞིང་། ཁྱད་པར་རླུང་འབྱུང་འཇུག་གི་འཕོ་བ་བཅུ་
གཉིས་པོ་རྣམས་རིམ་གྱིས་འགྱུར་བ་ནི་རྒ་བ་དང་། མཐར་རྒྱུན་འཆད་པ་ལ་ཤི་
བར་བྱེད་དགོས་པས་ཡན་ལག་དེ་གཉིས་གཙོ་བོར་ལས་རྒྱལ་མཆོག་དང་། ཕྲ་
མོར་ན་རྣལ་འབྱོར་གཉིས་ཀྱིས་སྦྱོང་ཞིང་། འབྲིང་པོ་རྣམས་རྫོགས་རིམ་གྱིས་སྤོང་
ཚུལ་ ཡང་། དཀྱིལ་ འཁོར་རྒྱལ་མཆོག་ དང༌ སྨིན་ གྲོལ་ སྦྱོར་རྒྱུའི་ སོར་ བསམ་
གྱིས་ཡན་ལག་དང་པོ་བཅུ་དང་། སྲོག་འཛིན་རྗེས་དྲན་གསུམ་གྱིས་ཐ་མ་གཉིས་
པོ་དང། ཡན་ལག་བཅུ་གཉིས་པོ་ཕྲ་བ་རྣམས་ཀྱི་ས་བོན་ནི་ཏིང་ངེ་འཛིན་གྱིས་
སྤོང་ངོ༌། །དེ་ལྟར་ན། དཀྱིལ་འཁོར་རྒྱལ་མཆོག་ནི་གཙོ་བོར་མངལ་དང་སྦྱར་
བས་ལུས་རྫོགས་པ་སྐུ་རྡོ་རྗེ་དང་། ལུས་ཀྱི་སྡིག་པ་སྦྱོང་བ་དང་། སྐྱེ་གནས་
བཞིའི་ནང་ནས་མངལ་སྦྱོང་བའི་རྣལ་འབྱོར་དུ་གསུངས་པ་རྣམས་ལེགས་པར་
བཤད་པ་ཡིན་ལ། བྱང་ཆུབ་བཞི་ལས་རྣམ་པ་ལྔས་བྱང་ཆུབ་པར་གསུངས་པ་ནི་
གཙོ་བོའི་བསྐྱེད་ཆོག་མངོན་བྱང་ལྔའམ་ཡེ་ཤེས་ལྔ་ལས་བསྐྱེད་པ་ལ་གཙོ་
བོ་དགོངས་ལ། ཆོས་མངོན་པ་དང་། གསང་འདུས་རྣམ་གཞག་རིམ་པ་སོགས་སུ།
ནུར་ནུར་པོ་དང། ནར་ནར་པོ་དང་། འཁྲང་འགྱུར་དང་། རྐང་ལག་འགྱུས་པ་དང་།
སྐྲ་སྤུ་སེན་མོ་ཆགས་པ་སྟེ་མངལ་གྱི་གནས་སྐབས་ལྔ་གསུངས་པ་རྣམས་སྦྱོང་
-225-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
བས་སྦྱང་བྱ་ལ་ལྟོས་ཏེ་ཡང་རྣམ་པ་ལྔས་བྱང་ཆུབ་པར་གསལ་ལོ། །རྒྱལ་
མཆོག་དང་པོ་འདི་ནི་རྒྱུ་རྡོ་རྗེ་འཛིན་པ་ཞེས་བྱ་སྟེ། བསྐྱེད་རིམ་གྱི་ལམ་འགྲོས་
གཞན་ཀུན་ཏུ་ ཡང་མངོན་བྱང་ ལྔ་བསྐྱེད་རྣམས་རྒྱུ་རྡོ་ རྗེ་ འཛིན་ པ་ ལ་ གཙོ་
བོར་སྦྱར་ཞིང་འབྲས་བུ་རྡོ་རྗེ་འཛིན་པ་རྣམས་ཆོ་ག་གསུམ་བསྐྱེད་ཤས་ཆེ་བའི་
ཕྱིར་དང་། རྣམ་ཤེས་རྒྱུ་དང་ཡེ་ཤེས་འབྲས་བུར་སྤྱི་དགོས་ཀུན་ལ་གྲགས་ཤིང་།
རྒྱུ་ལ་འབྲས་བུས་རྒྱས་འདེབས་པའི་དབང་དུ་བྱས་ནས་རྒྱལ་མཆོག་འདིའི་གཙོ་
བོ་ལ་རྡོ་རྗེ་སེམས་དཔས་རྒྱས་བཏབ་གསུངས་པའི་ཕྱིར་དང༌། མངོན་བྱང་ལྔ་
བསྐྱེད་རྫོགས་པའི་མཇུག་ཏུ་མི་སྐྱོད་པ་རབ་ཏུ་ཞུགས་པའོ། །ཞེས་པ་གཙོ་བོ་མི་
བསྐྱོད་པའི་ངོ་བོར་བསྟན་པའི་ཕྱིར་རོ། །དེས་ན་ཁ་ཅིག་གཙོ་བོའི་སྐུ་མདོག་སྔོན་
པོར་ཡོད་པ་ཙམ་ལ་བསམས་ནས་རྡོ་རྗེ་སེམས་དཔར་འདོད་པ་རྣམས་ཀྱིས་ནི་རྒྱུ་
མཚན་དེ་དག་མ་གོ་བར་ཟད་དོ། །རང་རིགས་ཀྱི་རྒྱས་འདེབས་དང་ཕྱག་
རྒྱ་ འདོད་ པ་ནི་གསང་ སྔགས་ གཞན་གྱི་རྣམ་ གཞག་ དང་ སྒོ་བསྟུན་ཡིན་ གྱི་
ལུགས་འདིའི་ཐུན་མོང་མ་ཡིན་པའི་རྣལ་འབྱོར་དུ་མི་འགྲོའོ། །ཐུགས་དཀྱིལ་
ལས་འཕྲོས་པའི་ལྷ་ཉེར་ལྔ་མ་ནི། གཙོ་བོ་མི་བསྐྱོད་པའམ་རྡོར་སེམས་ཞལ་
གསུམ་ཕྱག་དྲུག་པ། དཔལ་འདུས་པ་ལྟ་བུ་བཞུགས་པ་ལ་གཤེགས་པ་གཤེགས་
མ་ བཞི་ བཞི་དང་། སེམས་པ་ སེམས་མ་དྲུག་དྲུག་དང་། སྒོ་སྐྱོང་བཞི་པོ་དང་
བཅས་པ་བསྒོམ་པར་གསལ་ཏེ། ནུས་མ་བུམ་པ་དང་བཅས་པ་སྤངས་པའི་ཕྱིར་
རོ༑ ༑དེས་ན་དེའི་ཚེ་གཙོ་བོ་ཡང་དཔལ་འདུས་པ་ལྟ་བུར་འགྱུར་རོ། །ཞེས་
པའི་སྤྱན་རས་གཟིགས་ཀྱི་རང་གཞུང་ལ་བི་བྷུ་ཏི་སོགས་ཀྱི་ཞེ་ན་ཞེས་པ་སྦྱར་
ནས་ཕྱོགས་སྔར་བྱེད་པ་མི་འཐད་དེ། །ནུས་མ་སོགས་བོར་བའི་ཚེ། གཙོ་
-226-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
བོ་ཡབ་ཡུམ་ཞལ་གསུམ་ཕྱག་དྲུག་པ་འོས་པའི་ཕྱིར་རོ། །དེས་ན་དུས་འཁོར་ལ་
གཙོ་བོ་ཞལ་གསུམ་ཕྱག་དྲུག་པ་བཞུགས་པ་མི་རིགས་སོ་ཞེ་ན། ཞེས་པའི་
ཕྱོགས་སྔ་ཁོང་ན་གནས་པ་བསུ་ནས། ལན་དུ་ཉེས་པ་མེད་དེ། རྒྱུད་འདི་ལ་བདེ་
མཆོག་གི་བཞུགས་སྟབས་དང་འདུས་པའི་བཞུགས་སྟབས་གཉིས་ཀ་རུང་སྟེ། ཕ་
མ་སོ་སོར་རིགས་ངེས་པ་མེད་པའི་ཕྱིར་ཞེས་པའོ། །འདིར་ཐུགས་དཀྱིལ་རྐྱང་པ་
ལ་རྟེན་ནས་དབང་རྫོགས་པར་བསྐུར་ཏུ་རུང་བར་གསུངས་པ་ལ། ཁ་ཅིག་དབང་
རྫོགས་པར་བསྐུར་བ་ལ་དཀྱིལ་འཁོར་ཕྱི་མ་གཉིས་བཀག་པར་འདོད་པ་དང་།
ཁ་ཅིག་ཉེར་ལྔ་མ་ལ་རྟེན་ནས་དབང་རྫོགས་པར་བསྐུར་དུ་རུང་བར་ཡང་འདོད་
ཅིང་༑ དེ་ལ་གཞན་གྱིས་ནུས་མ་དང་སྟེང་འོག་གི་ཁྲོ་བོ་མ་ཚང་བས་མི་འཐད་ཟེར་
བ་ལ། ནང་ལེ་ནས། ལྷ་བཅུ་གསུམ་མ་དང་དགུ་མ་ལ་རྟེན་ནས་ཀྱང་དབང་
བསྐུར་བར་གསུངས་པའི་སྐྱོན་སྤོང་བྱེད་པ་རྣམས་འཐད་པར་མ་མཐོང་སྟེ། ཕྱི་མ་
གཉིས་ དབང་ ལ་ འགོག་ན་ ཉམས་ ལེན་ ལ་ ཡང་ འགོག་ དགོས་ ཤིང་ དབང་
ལ་ དགོས་པའི་ལྷ་རྣམས་མ་ཚང་བའི་དཀྱིལ་འཁོར་དུ་དེའི་དབང་བསྐུར་བ་
མི་ འཐད་པས་ དབང་ བདུན་ རྫོགས་ པར་ བསྐུར་ན་ཐུགས་ དཀྱིལ་ ཉིད་ རྒྱས་
པ་དགོས་ཤིང་། སྤྱིར་རིག་པའི་དབང་ལྔའམ། འདི་པའི་ཆུ་དབང་ཙམ་བསྐུར་བ་
ལ་ནི་ལྷ་དགུ་སོགས་ཀྱི་ཀྱང་འགྲུབ་པར་ཁས་བླང་པར་བྱའོ། །བདེ་མཆོག་ལ་
རིགས་ལྔ་མེད་ཀྱང་རིག་པའི་དབང་ལྔ་ཡོད་དོ་སྙམ་ན། རིགས་ལྔ་ཉིད་
མཁའ་འགྲོ་མ་སོགས་རྣལ་འབྱོར་མའི་ཆ་བྱད་འཛིན་པའི་སྒོ་ནས་མ་རྒྱུད་དུ་བྱེད་
པ་ཡིན་ནོ། །དེས་ན་ནང་ལེར། མ་མོས་བཟུང་བ་གསོ་བའི་སྐབས་སུ་ལྷ་དགུ་དང་
བཅུ་གསུམ་གྱི་དཀྱིལ་འཁོར་དུ་ཆུ་ལ་སོགས་པའི་དབང་བསྐུར་བར་བྱའོ། །ཞེས་
-227-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
པའི་སོགས་ཁོངས་ནས་ནད་པ་གང་བྱུང་ལ་དབང་མཐའ་དག་བསྐུར་བར་འདོད་
པ་ནི་མི་འཐད་དེ། །དབང་ལེར། སློབ་མ་མཆོག་ལ་དབང་ཚང་བ་དང་། འབྲིང་
ལ་དབང་བདུན་དང་། ཐ་མ་ལ་དབང་མི་བསྐུར་བར་དགེ་བསྙེན་གྱི་བསླབ་
པ་སོགས་ཀྱིས་རྗེས་སུ་བཟུང་བར་གསུངས་ཤིང་། ཀུན་སློང་ནད་ཞི་བ་ཙམ་གྱི་
བསམ་པ་ཅན་ནི་ཐ་མར་ཡང་མི་རུང་བའི་ཕྱིར་རོ། །དེས་ན་ནད་པ་རབ་སྔར་
ནས་དབང་རྫོགས་པར་ཐོབ་པ་སོགས་ལ་དབང་མཐའ་དག་བསྐུར་དུ་རུང་མོད་
ཀྱི༑ དེ་ལ་ནི་བྲིས་པའི་དཀྱིལ་འཁོར་ལ་ལྷ་དགུ་ལ་སོགས་ལས་མེད་
ཀྱང་དཀྱིལ་འཁོར་ཡོངས་རྫོགས་ཏིང་ངེ་འཛིན་གྱིས་སྤྲུལ་ནས་དེར་བསྐུར་བས་
ཆོག་ཅིང་། འབྲིང་ལ་དབང་བདུན་ཡང་དེ་དང་འདྲ་བ་དང་། ཐ་མ་ལ་ནི། བྱབ་
སྲུངས་སྤྱིར་དགོས་ཀྱི་མཇུག་ཏུ་ཆུ་དབང་དུ་ཐ་སྙད་གདགས་སུ་རུང་བའི་ཁྲུས་
ཆོག་ རྒྱས་ པ་ དང༌། ཡིད་ ཆེས་ པའི་ ཐབས་ སུ་ཅོད་པན་ སྦྱིན་ པ་ ཙམ་ བྱ་བར་
རིགས་སོ། རྒྱལ་མཆོག་འདི་ལ་མངལ་དུ་རྟེན་བརྟེན་པ་གཉིས་ཀ་བསྐྱེད་གསུངས་
པས༑ རྟེན་གཞལ་ཡས་ཁང་ཡང་དག་ཏུ་གསལ་བར་མ་ཐོན་ཡང་སྔོན་དུ་ཡིད་
ངོར་གྲུབ་པ་དང་། བརྟེན་པ་སྤྲོས་ཚར་བའི་མཇུག་ཏུ་རྟེན་ཡང་སྤྲོས་ནས་ཕྱི་དཀྱིལ་
ལ་ཐིམ་པར་མོས་པ་ནི་ངེས་པར་དགོས་ལ་གྲུབ་ན་ངག་ཏུ་ཡང་འདོན་པར་
བྱའོ༑ ༑ལྷ་རྣམས་ཀྱི་ཞལ་ཕྱག་དང་སྐུ་མདོག་ས་བོན་སོགས་ལ་དྭགས་པ་དཔྱད་
པ་ནི་འོག་ཏུ་ལྷན་ཅིག་ཏུ་བཤད་པར་བྱའོ། །རྒྱལ་མཆོག་དང་པོ་ལ་སྐུ་རྡོ་རྗེ་
བསྙེན་པའི་ཡན་ལག་ཅེས་བྱ་སྟེ། སྦྱང་བྱ་ལུས་སྦྱངས་པའི་འབྲས་བུ་སྤྲུལ་སྐུའི་
སྒྲུབ་བྱེད་དངོས་ནི་རྫོགས་རིམ་གྱི་སོར་བསམ་ཡིན་ལ། དེའི་སྨིན་བྱེད་ཁྱད་པར་
ཅན་ནི་རྒྱལ་མཆོག་དང་པོ་འདི་ཡིན་ལ། འདི་དག་སྤང་བྱ་དང་འབྲས་བུ་རགས་
-228-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
ཀྱང་༑ གཉེན་པོ་ཕྲ་རིམ་ནས་སྐྱེས་ཏེ་སྤང་བྱ་རགས་རིམ་ནས་སྤོང་བ་གཞུང་
ལུགས་སྤྱི་ཚུལ་ཡིན་པས་འདི་ཡང་སྤོང་བྱེད་ཀྱི་ལམ་ནི་ཕྲ་བའི་ཕྱིར། སོར་
བསམ་ཡེ་ཤེས་དང་ནམ་མཁའི་ཁམས་སུ་གསུངས་པ་ལྟར་འདིར་ཡང་ལམ་གྱི་ངོ་
བོའི་ཁམས་ནི་ཡེ་ཤེས་དང་ནམ་མཁར་ངེས་པར་འགྲུབ་པས། ལམ་གྱི་ཁམས་
རྣམས་སྐྱེ་རིམ་སྤྲོ་རིམ་དུ་འབྱུང་བ་ཡིན་ནོ། །བསྙེན་པ་ཞེས་པ་ནི། ཐོབ་བྱ་རྡོ་
རྗེ་འཆང་ལ། ཐུན་མོང་མིན་པའི་ལམ་གྱི་དབང་དུ་བྱས་ནས་སྔར་མི་ཉེ་བ་
ལས་འདིར་སླེབ་ནས་ཉེ་བར་གྱུར་པས་ན་བསྙེན་པའོ། །དཀྱིལ་འཁོར་རྒྱལ་
མཆོག་ཅེས་པ་ནི། གཞི་འབྲས་གཉིས་པའི་མངལ་གྱི་སྐབས་ན་བཙས་པའི་དུས་
ཀྱི་ཡུལ་འཛིན་ཚུལ་དང་དོན་བྱེད་ཚུལ་ཙམ་མེད་པས་འདི་ལ་དཀྱིལ་འཁོར་རྒྱལ་
མཆོག་དང་ཕྱི་མ་ལ་ལས་རྒྱལ་མཆོག་ཅེས་བྱའོ། །གཉིས་པ་གསུང་རྡོ་རྗེ་ཉེར་
སྒྲུབ་ཀྱི་ཡན་ལག་ལས་རྒྱལ་མཆོག་རྣམ་པ་ཉི་ཤུས་བྱང་ཆུབ་པ་ནི་སྦྱང་གཞིའི་
གཙོ་བོ་རླུང་ཡིན་ལ། སྦྱང་འབྲས་ལོངས་སྐུ་དང་སྦྱོང་བྱེད་དམ་ལོངས་སྐུ་སྒྲུབ་བྱེད་
ཀྱི་གཙོ་བོ་རྫོགས་རིམ་སྲོག་འཛིན་ཡིན་ལ་དེའི་སྨིན་བྱེད་ཁྱད་པར་ཅན་ཏེ། ལམ་
གྱི་ངོ་ བོ་དོན་གྲུབ་ དང་ རིན་འབྱུང་ གི་ རང་ བཞིན་ རླུང་མེའི་ ཁམས་ པ་ ཡིན་
ཞིང་༑ ཐོབ་བྱ་ལ་སྔ་མ་ལས་ཀྱང་ཉེ་བས་ཉེར་སྒྲུབ་བོ། །འདིར་རྣམ་པ་ཉི་ཤུ་ལ།
རྒྱ་གར་གྱི་གཞུང་ལས་གསལ་ཁ་མ་མཐོང་ཞིང་། བོད་དག་མི་མཐུན་པ་མང་དུ་
སྨྲ་སྟེ། རོང་པ་ཤེར་སེང་། གླུས་བསྐུལ་ལ། ལྷ་མོ་བཞི། མ་སྲིང་སོགས་ཕྱག་རྒྱ་
བཞི༑ ཚད་མེད་བཞི། འབྲས་བུ་བཞི། ས་སོགས་བཞི་རྣམས་བསྡོམས་པས་ཉི་ཤུ་
ཞེས་ཟེར་རོ། །བུ་སྟོན་རིན་པོ་ཆེས། དེ་གླུས་བསྐུལ་རྐྱང་པར་སོང་འདུག་པས་
རྒྱལ་མཆོག་སྤྱིའི་རྣལ་འབྱོར་མི་འཐུས་པས་ན། བསྐུལ་བ་ལྔ། དེ་ལས་བཞེངས་
-229-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
པ་ལྔ། དགུག་གཞུག་ བཅིང་མཉེས་ རོ་མཉམ་ སྟེ་ལྔ། དབང་ དང་རྒྱས་གདབ་
བཞི་སྟེ་ཉི་ཤུའམ། ཡང་ན་སྔ་མ་བཅུའི་སྟེང་དུ། རྒྱས་བཏབ་བཞི་དང་དབང་
བསྐུར་དྲུག་སྟེ་ཉི་ཤུའོ་ཞེས་གསུངས་། བླ་མ་དམ་པ། སྦྱང་བྱ་ཕུང་པོ་ལྔ། ཁམས་
ལྔ་༑ ལས་དབང་ལྔ། བྱ་བ་ལྔ་སྟེ་ཉི་ཤུ་སྦྱོང་བས་རྣམ་པ་ཉི་ཤུའོ། །ཞེས་གསུངས་།
ཁ་ཅིག ལུས་ཀྱི་སོར་མོ་ཉི་ཤུ་སྦྱོང་བས་སོ་ཞེས་དང་། ཁ་ཅིག གཡས་
གཡོན་རླུང་དཀྱིལ་འཁོར་བཅུ་དང་། དེའི་གནས་བཅུའོ། །ཞེས་སོགས་སྨྲ་མོད་
ཀྱི༑ འདིར་ བསྐུལ་ ཚུལ་ གསུམ་ གསུངས་ ཏེ། རྨི་ ལམ་ གྱི་ ཤེས་ པ་
གསལ་ཡང་ཡུལ་འཛིན་ཚུལ་ཞན་པས། གཉིད་སད་པའི་ཆེད་དུ་བསྐུལ་བ་དང་
།
མངལ་དུ་རླུང་ཐམས་ཅད་རྫོགས་ཀྱང་སྣ་སྒོར་འབྱུང་འཇུག་གི་འཕོ་བ་མེད་པས་དེ་
ཚང་བ་སྲོག་རྫོགས་པའི་ཕྱིར་དུ་བསྐུལ་བ་དང་། ལོ་བཅུ་དྲུག་གི་མཚམས་སུ་བདེ་
བའི་རྟེན་ཁུ་བ་རྫོགས་ཀྱང་། བདེ་བ་མ་རྫོགས་པས་དེ་རྫོགས་པའི་སླད་དུ་བསྐུལ་
པའོ༑ ༑དང་པོ་ནི། སྐབས་དེ་བཞིན་དུ་ཞེས་པའི་དཔེར་གསུངས་ནས། ཕྱི་མ་
གཉིས་ལ། འདིར་བསྐུལ་བ་གཉིས་ཏེ་ཞེས་གསུངས་མོད་ཀྱི། བར་པ་ནི། སྐབས་
ཀྱི་བསྐུལ་བྱ་ལ་ལྟོས་པའི་བསྐུལ་བ་དངོས་ཡིན་ཀྱང་། ཐ་མ་ནི། བསྐུལ་མཁན་ལྷ་
མོས་བྱེད་པའི་རྒྱུ་མཚན་དཔེ་ཙམ་དུ་འགྱུར་རོ། །དེས་ན་འདིར་བསྐུལ་བ་གཉིས་
ཏེ་ཞེས་པས་འཁྲུལ་ནས། གླུས་བསྐུལ་བསྡུས་རྒྱུད་རྩ་རྒྱུད་ཀྱི་ཚིགས་བཅད་སོ་ །
སོས་ལན་གཉིས་བྱེད་པ་མི་འཐད་ཅིང་། མདོར་བསྡུས་སྔ་མའི་མཇུག་ཏུ་ཕྱི་
མ་དང་མཚམས་སྦྱོར་གྱི་ཚུལ་དུ་གསུངས་པའི་རྒྱུ་མཚན་དུ་བྱེད་པའང་། ས་ཆོག་
གི་མདོར་བསྡུས་ཀྱི་མཇུག་ཏུ་ཐིག་འདེབས་ཚུལ་ཞིབ་པར་གསུངས་ཤིང་། དེ་
མ་ཐག་པའི་ཐིག་གི་མདོར་བསྡུས་ཉིད་དུ་དོན་དེ་རྒྱས་པར་བཤད་པས་བཤེར་
-230-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
ཐིག་འདེབས་ཐེངས་གཉིས་དགོས་པར་ཡང་འགྱུར་བས་མི་རིགས་སོ། །དེས་ན་
བསྐུལ་ཚུལ་བར་པ་ཉིད་འདིར་གཅོ་བོར་བཟུང་དགོས་ཏེ། ལས་རྒྱལ་མཆོག་
གི་སྦྱང་བྱའི་གཙོ་བོ་རླུང་གི་དཀྱིལ་འཁོར་ལྔ་དང་སྦྱང་འབྲས་ཀྱི་གཙོ་བོ་དེ་དག་
སྒྲིབ་བྲལ་གྱི་དཀྱིལ་འཁོར་པ་ཡིན་པའི་ཕྱིར་དང་། བསྐུལ་བའི་ཚིག་
ལ་ཡང་། སྤྱན་ལས། བདག་གི་དཀྱིལ་འཁོར་ཞེས་པ་སའི་དཀྱིལ་འཁོར་དང་།
མཱ་མ་ཀིས། ཆུའི་དཀྱིལ་འཁོར་སོགས་དང་། ཐུན་མོང་དུ། སྟོང་
པའི་དཀྱིལ་འཁོར་ཡང་། སྣ་བུག་གཉིས་ཀྱི་དབུས་ནས་རྒྱུ་བའི་ནམ་མཁའམ་ཡེ་
ཤེས་ལ་བསྐུལ་ཞིང་། དྲང་དོན་དཀྱིལ་འཁོར་གྱི་ལྷ་ཡང་
། ས་ཁམས་པ་དང་ཆུ་
ཁམས་པ་སོགས་བཞེངས་པའི་སླད་དུ་བསྐུལ་བ་ཡིན་པས། རྒྱལ་མཆོག་འདི་ནི་
གཙོ་བོར་གླུས་བསྐུལ་དང་སྦྱར་དགོས་པས་ན། འདོད་པ་སྔ་མ་ཉིད་འཐད་པར་
མཐོང་ལ། སྦྱང་བྱ་ལ་ལྟོས་ན་ཕྱི་མའང་ཉེ་མོད་ཀྱི། རླུང་གི་གནས་དང་སྦྱོར་བ་
མི་འཐད་པས། གཡས་གཡོན་གྱི་དཀྱིལ་འཁོར་བཅུ་པོ་འབྱུང་འཇུག་གིས་ཕྱེ་བས་
རྣམ་པ་ཉི་ཤུས་བྱང་ཆུབ་པའོ། །དེ་ལྟར་ན་རྣམ་པ་ཉི་ཤུས་བྱང་ཆུབ་པའི་
སྒྲུབ་ ཐབས་ ཀྱི་གཙོ་བོ་ རྫོགས་ རིམ་ སྲོག་ འཛིན་ གཉིས་ ཡིན་ ལ། དེ་ གཉིས་
ཀྱིས་སྦྱང་བྱ་ནི། གཡས་གཡོན་ཉི་ཟླའམ་བདུད་དང་ཉོན་མོངས་ཀྱི་རྒྱུ་བ་
ཉིད་ཡིན་པས། དེ་གཉིས་ཀྱང་འཕོ་ཆུང་དཀྱིལ་འཁོར་ལྔ་ལྔའི་བདག་ཉིད་འབྱུང་
བ་དང་འཇུག་པ་ཁོ་ནར་ངེས་པས་ན་གཙོ་བོར་སྦྱང་བྱ་ལ་ལྟོས་ནས་བཞག་པ་འདི་
ཉིད་ལེགས་པར་བཤད་པ་ཡིན་ཞིང་། དེ་བསྐུལ་མཁན་དང་སྦྱར་ན་སྔ་མ་ལེགས་
པ་ཡིན་ནོ། །དེ་ལྟར་ན། ལས་རྒྱལ་མཆོག་ལ་ལྔ། དམ་ཚིག་པ་བསྐྱེད། ཡེ་ཤེས་
པ་གཞུག །དབང་བསྐུར། རྒྱས་གདབ། རྣམ་དག་སྒོམ་པའོ། །དང་པོ་ལ། ཞུ་བ་
-231-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
གླུས་བསྐུལ་ཏེ་འབྲས་བུ་རྡོ་རྗེ་འཛིན་པར་བཞེངས། དེས་དཀྱིལ་འཁོར་ལྔའི་ལྷ་
ཚོགས་སྤྲོས་ནས་གནས་སུ་འགོད་པའོ། །དངཔོ་ནི། འདིར་བསྐུལ་བྱ་གཙོ་
བོ་ཡབ་ཡུམ་རྗེས་ཆགས་ཀྱིས་ཞུ་བའི་ཐེག་ལེ་ཡིན་པར་མཐུན་མོད་ཀྱི། སྔ་ཕྱིའི་
མཁས་པར་གྲགས་པ་ཁ་ཅིག ནུས་མ་མཚན་མ་དང་བཅས་པ་མ་ཞུ་བར་འདོད་པ་
མི་འཐད་དེ། དེ་གཙོ་བོ་ཉིད་ ཀྱི་དགོས་ཀྱི་ཡུམ་དང་རྡོ་རྗེ་བཞི་ཡིན་པའི་
ཕྱིར་དང་
། འདིར་སྤྲོ་བའི་འགྲེལ་ཚིག་ལས་ཀྱང་ཡེ་ཤེས་འཁོར་ལོ་ཕན་ཆད་སྤྲོ་
བར་གསུངས་པའི་ཕྱིར་རོ། །དེས་ན་ཞལ་ལུང་པའི་ཕྱག་བཞེས་ལྟར་དེ་དག་ཀྱང་
ཞུ་བ་བྱའོ། །ཞུ་བའི་རྐྱེན་འདི་དང་འདུས་པ་འཕགས་ལུགས་ལ་ཡབ་ཡུམ་རྗེས་
ཆགས་ཀྱི་མེས་ཞུ་བར་དངོས་སུ་བཤད་ལ། ཞབས་ལུགས་ལ་བར་སྲིད་ཡབ་ཀྱི་
ཞལ་ནས་ཞུགས་པ་ཡུམ་གྱི་པདྨར་བབས་ཀྱི་བར་དུ་མ་ཞུ་བ། ཆོས་འབྱུང་ལ་རེག་
པའི་རྐྱེན་གྱིས་ཞུ་ཞིང་། དེའི་རྐྱེན་གྱིས་ཡབ་ཡུམ་གཉིས་ཀྱང་ཞུ་བར་བྱེད་པའི་
བར་སྲིད་ཧོ་དམར་པོ་གཉིས་ཀྱི་བར་དུ་ཆུད་པའི་འབྲུ་གསུམ་དུ་ཡོད་པ་དང་།
འདིར་དེ་དང་རྗེས་སུ་མཐུན་པར་བསྟན་པའི་དོན་དུ་གཙུག་ཏོར་དང་ལྟེ་བའི་ཨ་བ་
དྷ་ཏིའི་ནང་དུ་ཧོ་ཡིག་འོད་ཟེར་དང་བཅས་པ་དང་། དེ་གཉིས་ཀྱི་བར་དུ་འབྲུ་
གསུམ་བགོད་པ་ལ་དམིགས་པས་ལྟེ་བའི་ཧོ་ཡིག་གཏུམ་མོ་འབར་བའི་རྐྱེན་གྱིས་
ཞུ་བ་མཛད་དོ། །བསྐུལ་མཁན་གྱི་ལྷ་མོ་ནི། སྔར་གྱི་དཀྱིལ་འཁོར་རྒྱལ་མཆོག་
གི་ལྷ་རྣམས། ར་པས། ཨོཾ་ཨཱ༔ཧཱུྃ་ལ་བསྡུས་ཟིན་པར་འདོད་པ་བུས། དེ་ལྟར་ན་
གླུས་བསྐུལ་མཁན་མེད་པའི་སྐྱོན་ཡོང་བས་མི་འཐད་ཅིང་། ཁ་ཅིག་སྔར་གྱི་
རྣམས་མ་བསྡུས་པར་གནས་པ་ལ་ལས་རྒྱལ་མཆོག་གི་མངལ་སྐྱེས་རྣམས་སྤྲོས་
ནས་དམ་ཚིག་པ་ལ་ཡེ་ཤེས་པ་འཇུག་པ་ལྟར་བྱེད་པ་ཡང་མི་ལེགས་པས། རང་
-232-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
གཙོ་ བོ་ ཡབ་ ཡུམ་ སྙོམས་ པར་ ཞུགས་ པས་ དཀྱིལ་ འཁོར་ ལྔའི་ རང་ བཞིན་
གྱི་སངས་རྒྱས་ནམ་མཁར་བཞུགས་པ་རྣམས་ཞེས་པའི་སྐབས་སུ་བསྡུས་ནས་ཡེ་
ཤེས་འཁོར་ལོ་ཕན་གྱི་གདན་སྟོང་པར་གནས་པ་ལ་གསར་པ་རྣམས་སྤྲོ་གསུངས་
པ་ ལྟར་ བྱེད་ན། སྙིང་ རྗེའི་ དབང་ བསྐུར་ གྱི་སྐབས་སུ། རྣམ་པར་སྣང་མཛད་
ལ་སོགས་པའི་དཀྱིལ་འཁོར་གྱི་ལྷ་རྣམས་རང་གི་སྙིང་ཁར་ཞུགས་ཞེས་པ། ཕྱི་
ནས་སྤྱན་འདྲེན་པ་ཡིན་ལ། དེ་དག་དཀྱིལ་འཁོར་ལ་བཀོད་པ་རྣམས་སྤྱན་
དྲངས་དེ་ཞུ་བས་སེམས་ཅན་ལ་དབང་བསྐུར་བར་བྱེད་ན། བདེ་ཆེན་འཁོར་ལོ་མ་
བསྡུས་པ་འདིར་ཆགས་པས་ཞུ་བ་དང་། གླུས་བསྐུལ་གྱི་ལྷ་མོ་ཞབས་ལུགས་པ་
ལྟར་རང་གི་ཚད་མེད་བཞི་པོ་ལྷ་མོར་སྤྲུལ་ནས་བསྐུལ་བ་དང་། སྤྲུལ་པ་བསྡུས་
ནའང་འགལ་བ་མེད་པས། དེ་ལྟར་ན། སྟེང་དུ་ནམ་མཁར་བཞུགས་པ་ཞེས་པ་
དྲང་ དོན་ ཕྱི་རོལ་ གྱི་ ནམ་ མཁའ་ དང་ ངེས་ དོན་ རྩ་ ནང་ གི་ ནམ་ མཁའ་ ལ་
བྱའོ༑ ༑འདིར་རྒྱལ་མཆོག་གཉིས་ཀྱི་ཁྱད་པར་ལ། རྭ་པས། དང་པོ་ལ་ལྷ་ཐིག་
ལེ་ཙམ་ལས་བསྐྱེད་ཅིང་། གཉིས་པ་ལ་ཐིག་ལེ་ལས་ས་བོན། དེ་ལས་ཕྱག་
མཚན༑ དེ་ལས་སྐུ་རྫོགས་པར་བསྐྱེད་པ་དང་། དང་པོ་ལ་སེམས་དཔའི་སྔོན་དུ་
ཁྲོ་བོ་སྤྲོས་ཡང། །
གཉིས་པ་ལ་མཇུག་ཏུ་ངེས་པར་སྤྲོ་བ་དང་། འབྲོ་པས། དང་པོ་
ལ་འཁོར་མི་བསྐྱེད་པ་དང་། ར་པས་སྔ་མ་ནི། ཕྱི་མ་ལ་ལྷ་རྒྱས་པར་མི་སྤྲོ་ཞིང་
རྒྱས་པར་མི་བསྒོམ་པ་རྣམས་ནི་འདིར་སྔོན་བཞིན་ཞེས་རྩ་འགྲེལ་ལས་གསུངས་
པ་དང་འགལ་བས་མི་རིགས་མོད་ཀྱི་འདིར་གཙོ་བོ་མི་བསྐྱོད་པའི་དབུ་རྒྱན་
ཅན་དུ་གསུངས་པས་ངོ་བོ་རྡོ་རྗེ་སེམས་དཔའ་ཡིན་ཞིང་། རྒྱལ་མཆོག་དང་པོར་དེ་
-233-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ལས་ལྡོག་པས། མངལ་སྐྱེས་ཀྱི་གཙོ་བོ་མི་བསྐྱོད་པར་གསུས་པས་ན། འདིར་
རྡོར་སེམས་ཡབ་ཡུམ་དུ་བྱེད་དགོས་པས་མངོན་རྟོགས་སུ་ཚིག་རིས་མ་ཐོན་ཀྱང་
ལག་ལེན་ལ་ཡོད་པ་ལྟར་བྱའོ། །འདི་ལ་ཁ་ཅིག གོང་དུ་མངོན་བྱང་ལྔ་བསྐྱེད་
ཀྱི་ནུས་མ་རྫོགས་མཚམས་སུ། དེ་ལྟར་རང་གི་ཕྱག་རྒྱ་དང་བཅས་པ་སྟེ་རྡོ་
རྗེ་སེམས་དཔའ་རྫོགས་པའོ། །ཞེས་སོགས་ཀྱི་དཀྱིལ་འཁོར་རྒྱལ་མཆོག་གི་གཙོ་
བོ་རྡོར་སེམས་སུ་བསྟན་པས་མི་བསྐྱོད་པ་བྱེད་པ་ནི་མི་འཐད་དོ་ཞེས་ཟེར་བ་
ནི༑ སྤྱིར་གསང་སྔགས་ལ་རྒྱུ་རྡོ་རྗེ་འཛིན་པ་དང་འབྲས་བུ་རྡོ་རྗེ་འཛིན་པའི་རྣམ་
གཞག་དང་། ལུགས་འདི་ལ་རྣམ་ཤེས་དང་ཡེ་ཤེས་རྒྱུ་འབྲས་སུ་བཤད་ཅིང་ཁྱད་
པར་གཞན་རིགས་ཀྱི་ཕྱག་རྒྱ་དང་རྒྱས་འདེབས་བྱེད་ཀྱི། རང་རིགས་ཀྱི་ཕྱག་རྒྱ་
རྒྱས་འདེབས་བྱས་ན་གཞན་དང་སྒོ་བསྟུན་དུ་འགྲོ་ཡི། རང་གི་ཐུན་མོང་མ་ཡིན་
པའི་རྣམ་གཞག་ཉམས་པར་གསུང་པ་རྣམས་ལས་གལ་ཆེ་ས་རང་དུ་འགོངས་
པར་འགྱུར་ཏེ། རྒྱལ་མཆོག་དང་པོའི་གཙོ་བོ་རྡོ་རྗེ་སེམས་དཔའི་དབུ་རྒྱན་ཅན་དུ་
ལན་གཅིག་མིན་པར་གསུངས་པའི་ཕྱིར་རོ། །དེས་ན་མི་བསྐྱོད་པ་རང་གི་ངོ་བོའི་
སྒོ་ནས་ཞུགས་པ་དང་རྡོ་རྗེ་སེམས་དཔའི་རིགས་བདག་གི་སྒོ་ནས་རྫོགས་པའོ་
ཞེས་སམ། ཡང་ན་འདུས་པ་དང་སྒོ་བསྟུན་གྱི་གཙོ་བོ་མི་བསྐྱོད་པ་ལ་ཕྱག་
རྒྱའམ་ཡུམ་དུ་མ་མེད་ཀྱང་། གཙོ་བོའི་བཞུགས་ཚུལ་དང་ཡུམ་མ་རྒྱུད་སྒོ་བསྟུན་
གྱི་རྡོ་རྗེ་སེམས་དཔའ་ལ་ཕྱག་རྒྱའམ་ཡུམ་དུ་མ་ཡོད་པས་ནུས་མ་བརྒྱད་དང་
བཅས་པས་ཕྱག་རྒྱའི་སྒོ་ནས་རྡོར་སེམས་རྫོགས་པའོ། །ཞེས་པའོ། །འདིར་རྒྱལ་
མཆོག་གཉིས་པོ་ལ། རྣམ་པ་ལྔས་བྱང་ཆུབ་པས་སྐུ་རྫོགས་པ་བསྙེན་པའི་ཡན་
ལག་དང་། རྣམ་པ་ཉི་ཤུས་བྱང་ཆུབ་པ་ངག་རྫོགས་པ་ཉེ་བར་སྒྲུབ་པའི་ཡན་ལག་
-234-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
ཏུ་གསུངས་པས། སྦྱང་གཞི་ལུས་ངག སྦྱོང་བྱེད་བསྙེན་པ་ཉེར་སྒྲུབ། མངོན་
བྱང་དང་སྦྱང་འབྲས་སྤྲུལ་སྐུ་ལོངས་སྐུ་རྣམས་ལ་རྩོད་པ་མེད་ཅིང་། དེ་ལྟར་
བསྐྱེད་རིམ་གཉིས་ལས་ གཅིག་ནི་མངལ་སྐྱེས་དང་གཅིག་ནི་སྒོང་སྐྱེས་ཞེས་
གསུངས་ པས། རྒྱལ་མཆོག་དེ་གཉིས་ ཀྱིས་སྐྱེ་གནས་ དེ་ གཉིས་ སོ་ སོར་ སྦྱོང་
བ་ཡང་ཤིན་ཏུ་གསལ་མོད་ཀྱང་། བུ་སྟོན་རིན་པོ་ཆེས། རྒྱུད་གཞན་དུ། སྒོང་སྐྱེས་
གླུ་ནི་མེད་པ་སྟེ། །སྒྲ་དང་སྒྲ་མིན་སྤངས་པའོ། །ཞེས་སྒོང་སྐྱེས་ལ་གླུས་བསྐུལ་
མེད་པར་གསུངས་ལ། འདིར་ལས་རྒྱལ་མཆོག་ལ། གླུས་བསྐུལ་བྱུང་བས་སྒོང་
སྐྱེས་སྦྱོང་བ་མི་འགྲིག་པས་ན། སྒོང་སྐྱེས་སྦྱོང་བྱེད་ཀྱི་བསྐྱེད་རིམ་ནི་གཞལ་ཡས་
ཁང་བསྐྱེད་པར་ལ་བྱེད་དགོས་ཏེ། ཚངས་པའི་སྒོང་ང་ཞེས་པའི་ཚིག་ཟུར་གྱིས་
བསྟན་ནོ་ཞེས་གསུངས་ཞིང་། བླ་མ་དམ་པས་ཀྱང་དེ་ལྟར་གསུངས་མོད་ཀྱི། སྒོང་
སྐྱེས་རླུང་གི་སྐྱེ་གནས་ཅན་དུ་ཡང་ཡང་གསུངས་ཤིང་། རྒྱལ་མཆོག་གཉིས་པ་འདི།
རླུང་གཙོ་བོར་སྦྱོང་བས་སྒོང་སྐྱེས་སྦྱོང་བའི་བསྐྱེད་རིམ་དུ་དགོངས་པར་མངོན་
ཞིང་༑ དེ་བཞིན་དུ་ལྷ་སྐད་ཅིག་གིས་བསྐྱེད་པ་དཀྲོངས་བསྐྱེད་དུ་གྲགས་པ་རྫུས་
སྐྱེས་སྦྱོང་བར་དངོས་སུ་གསུངས་པ་འདིས། ཆོ་ག་གསུམ་བསྐྱེད་དང་། ས་བོན་
རྐྱང་པ་ལས་བསྐྱེད་པ་རྣམས་དྲོད་བཤེར་སྐྱེས་སྦྱོང་བྱེད་དུ་ཤུགས་ལ་བསྟན་པར་
བལྟའོ༑ ༑སྒོང་སྐྱེས་གླུ་ནི་མེད་པ་སྟེ། །ཞེས་སོགས་ནི་བསྐྱེད་རིམ་གྱི་ལམ་འགྲོས་
རིལ་པོ་ལ་གླུས་བསྐུལ་ཡོད་མེད་ལ་བྱེད་པས་མི་འགལ་ལོ། །འདིར་དམ་ཚིག་པ་
བསྐྱེད་པ་ལ་ལོག་རྟོག་བདུན་ཏེ། གྲངས་དང་། ངོ་བོ་དང་། མདོག་དང་།
དབྱིབས་ དང་། གནས་དང་
། གདན་དང་། ཐབས་ཤེས་ལ་ལོག་པར་རྟོག་
པའོ༑ ༑དང་པོ་ནི། ཁ་ཅིག་ཐུགས་འཁོར་སྟེང་འོག་ཏུ་མི་བསྐྱོད་པ་ཡབ་ཡུམ་དང་།
-235-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
རྡོ་རྗེ་སེམས་དཔའ་ཡབ་ཡུམ་དང༌། ཡང་ནུས་ མའི་ཆ་དང་ ཐིག་ལེ་མ་གཉིས་
རྣམས་སྤྲོ་ཞིང་། ། ཁ་ཅིག འོག་ཏུ་གནོད་མཛེས་ཡང་སྤྲོ་བ་ནི་མི་འཐད་དེ།
རྒྱུད་འགྲེལ་ལས་མི་འབྱུང་བའི་ཕྱིར་རོ། །ཅི་སྟེ། དབང་བསྐུར་ལ་རྡོ་རྗེ་སེམས་
དཔའ་ཡབ་ཡུམ་གྱི་དབང་ཡོད་ཅིང་། སྒྲུབ་པའི་རྡོ་རྗེ་སེམས་དཔའ་ཡབ་ཡུམ་
ལས་མར་མེ་གཅིག་ལས་གཉིས་ཆད་ཀྱི་ཚུལ་དུ་སྤྱན་དྲངས་ནས་སློབ་མའི་ལུས་
ཀྱི་རྡོར་སེམས་ལ་གཞུག་དགོས་པའི་ཕྱིར་ཞེ་ན། དེ་ནི་གཙོ་བོ་ཡབ་ཡུམ་ཉིད་
ལས་སྤྱན་འདྲེན་པ་ཡིན་ཏེ། རྡོར་སེམས་མི་བསྐྱོད་པ་གང་ཡིན་དང་པོར་སྤྲོ་
བའི་དུས་སུ་ཡུམ་གྱི་པདྨ་ནས་སྤྲོས་ཏེ། བདག་ཉིད་ལ་གཞུག་པར་འདོད་ཆགས་
ཆེན་པོས་འདུལ་བར་ཞེས་སོགས་ཀྱི་མཇུག་གི་འགྲེལ་པར་གསུངས་པའི་ཕྱིར་རོ།
ཁྱེད་ལྟར་ན་དེ་དག་སྤྲོས་ནས་སྟེང་འོག་ཏུ་བཀོད་པས། གཙོ་བོ་ཡབ་ཡུམ་བདག་
ཉིད་ལ་གཞུག་པར་བྱའོ། །ཞེས་པའི་འགྲེལ་ཚིག་སུབ་དགོས་པར་འགྱུར་རོ། །དེ་
བཞིན་དུ། ནུས་མ་བཅུ་ཡང་སྣ་ཚོགས་ཡུམ་གྱི་དངོས་བསྟན་ཤེར་ཕྱིན་མའི་རང་
བཞིན་ཐིག་ལེ་མ་དང༌། སྦས་ཡུམ་རྡོ་རྗེ་དབྱིངས་ཕྱུག་མ་སྟེ་ཆ་མ་ཡིན་པས།
གཞན་བརྒྱད་དང་བཅུར་བྱེད་པ་ཡིན་གྱི། ཁྱེད་ལ་ནུས་མ་བཅུ་གཅིག་ཏུ་འགྱུར་
བས༑ གཙོ་བོ་ལ་ཕར་ཕྱིན་བཅུའི་ཕྱག་རྒྱ་གསུངས་པ་དང་འགལ་ལོ། །གནོད་
མཛེས་ཀྱང་ཐུགས་འཁོར་རྐྱང་པར་དབང་རྫོགས་པར་བསྐུར་བ་ལ་བྱ་རུང་ཡང་
ཡོངས་རྫོགས་ལ་མི་གསལ་ལོ། །བྱེད་པའི་ཚེ་ཡང་གཙུག་ཏོར་ལྟར་ཞལ་གསུམ་
ཕྱག་དྲུག་པར་བྱེད་དགོས་ལ། འདིས་ཀྱང་བསྲུང་འཁོར་དུ་གནོད་མཛེས་ཞལ་
གསུམ་ཕྱག་དྲུག་པ་མི་རུང་བ་ལ་གནོད་ཅིང་། དེར་མ་ཟད། ཡོངས་རྫོགས་
ལ་དབང་ལེན་པའི་ཚེ་ཡང་། མཆོག་གི་དབང་པོ་དང་གདུབ་བུ་གནོད་
-236-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།།
མཛེས་སུ་སྐྱེད་པའི་ཚེ་ཡང་ཞལ་གསུམ་ཕྱག་དྲུག་པར་བྱེད་པའི་ཕྱག་ལེན་གྱིས་
ཀྱང་གནོད་དོ། །
གཉིས་པ་ནི། སྔ་རབས་པ་མང་པོ་ཐུགས་དཀྱིལ་དང་སྐུའི་ཁྲོ་བོ་རྣམས་ཡེ་
ཤེས་པའམ་འཇིག་རྟེན་པ་ལས་འདས་པ་ཡིན་གྱི་གཞན་གསུང་འཁོར་ཕན་གྱི་ལྷ་
ནི་འཇིག་རྟེན་པ་ཡིན་ནོ་ཞེས་ཟེར་ལ་ཕྱིས་ཀྱི་མཁས་པ་དག་ཀྱང་། རེབ་གཏུམ་མ་
ཚུན་གྱི་ལྷ་དྲུག་བརྒྱ་སུམ་ཅུ་སོ་དྲུག་མཚན་མ་དང་བཅས་པ་ནི་གཙོ་བོའི་ཡེ་ཤེས་
ཀྱི་ཆ་ཤས་ཡིན་པས་ལྷ་ཆེན་བཅུ་གཉིས་སོགས་འཇིག་རྟེན་པའི་མཚན་ཡོད་པ་
རྣམས་ཀྱང་འཇིག་རྟེན་ལས་འདས་པ་ཡིན་མོད་ཀྱི་ཁོར་ཡུག་གི་གཟའ་བཅུ་
ལ་སོགས་པ་ཐམས་ཅད་འཇིག་རྟེན་པ་ཁོ་ནའོ། །ཞེས་ཟེར་མོད། རིགས་
པ་དེ་འདི་ལ་ཡང་མཚུངས་ཏེ། ཁོར་ཡུག་གི་ལྷ་རྣམས་ཀྱང་བཅོམ་ལྡན་འདས་
ཀྱི་ཡེ་ཤེས་ཀྱི་ཆ་ཤས་ལས་གཞན་དུ་མི་འཐད་པའི་ཕྱིར་ཏེ། རྟེན་དང་བརྟེན་པ་
མཐའ་དག་གཙོ་བོ་ཉིད་ཀྱི་ཆ་ཤས་ཡིན་པའི་ཕྱིར་དང་། བཅོམ་ལྡན་འདས་ཀྱི་
སྐྲ་དང་བ་སྤུའི་རང་བཞིན་འབྱུང་པོ་ཕྱེད་དང་བཅས་པའི་བྱེ་བ་ཕྲག་ཅེས་སོགས་
མང་ དུ་ གསུངས་ པའི་ ཕྱིར་ རོ། །གཞན་ ཡང་། ཕྱིའི་ ལྷ་ ཆེན་ དང་ གཟའ་ དང་
ཀླུ་སོགས་རང་རྒྱུད་པར་གྲགས་པ་རྣམས་ལའང་། འདུལ་བ་ལུང་སོགས་ནས་
བདེན་པ་མཐོང་བ་དང་། ཐེག་ཆེན་གྱི་མདོ་སྡེ་འགའ་ཞིག་ལས་ས་བརྒྱད་པ་དང་
བཅུ་པར་བཤད་པ་དང་། གསང་སྔགས་ལས་རྒྱུད་སྡེ་སོ་སོའི་དཀྱིལ་འཁོར་དུ་
བཅུག་ནས་དབང་བསྐུར་གསང་མཚན་བཏགས་པར་བཤད་པས། དེ་དག་
གི་འབྲས་བུའི་སྐབས་ཀྱི་ཡེ་ཤེས་པ་དང་གཙོ་བོར་གཞིའི་སྐབས་ཀྱི་རང་བཞིན་
ལྷན་སྐྱེས་སམ་ཤིན་ཏུ་ཕྲ་བའི་རླུང་སེམས་ཡེ་ཤེས་ཀྱི་སྐུ་རྣམས་དང་པོར་བཀུག་
-237-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ནས་སྒྲུབ་གཞིར་གཏོང་བ་དང་ཡེ་ཤེས་དགུག་གཞུག་གི་ཚེ་ཡང་དེ་དག་འཇུག་
པའི་གོ་རྒྱུ་འཆར་བ་གལ་ཆེའོ། །
གསུམ་པ་ནི། སློབ་དཔོན་ཨ་བྷ་ཡས། ལྷ་ཆེན་བཅུ་གཉིས་པོ་ཐམས་
ཅད་ཕྱོགས་བཞི་སོ་སོའི་མདོག་ཏུ་མཛད་པ་ལ་བོད་སྔ་མས་ལྷ་ལུག་ཁྱུ་ཙམ་གྱི་སྐུ་
མདོག་ནོར་ཞེས་དགག་པ་བྱས་པ་ལ། ཕྱི་རབས་པས་དགག་པ་ཕྱིར་སློག་སྟེ་སྡང་
སྨྲས་མང་པོ་དང་བཅས་ནས་ ཨ་ བྷ་ཡའི་ལུགས་བསྲང་བ་ནི། ཡེ་ལེར། གཙོ་
བོའི་སྟེང་ཞལ་ནས་སྤྲོས་པའི་གཤིན་རྗེ་དང་ཁྱབ་འཇུག་སོགས་སྐུ་མདོག་ལྗང་
ཁུ་དང་འོག་ཞལ་ནས་སྤྲོས་པའི་དྲག་པོ་དང་གནོད་སྦྱིན་སོགས་ཐམས་ཅད་སྔོན་
པོར་གསུངས་པ་དང་འགལ་ཞིང་། དེ་དག་ནི་ཁམས་དྲུག་ཏུ་ཕྱེ་བའི་སྤྲོས་པ་ཡིན་
གྱི༑ མཁས་མཆོག་ ཨ་ བྷ་ཡའི་བཞེད་པ་ནི་ གཙོ་བོའི་དངོས་ བསྟན་ གྱི་ ཞལ་
བཞི་དང་བསྟུན་ནས་ཁམས་བཞིར་བསྡུས་པའི་ཕྱོགས་མདོག་ཡིན་ནོ་ཞེས་ཀྱང་
བཤད་པར་དཀག་སྟེ། དེ་དག་དང་སྤྲོ་པའི་ཞལ་གཅིག་བའི་སྟེང་འོག་
གི་སེམས་དཔའ་སེམས་མ་རྣམས་ལྗང་ཁུ་དང་སྔོན་པོར་མཁས་པ་དེ་ཉིད་ཀྱིས་
བཤད་པའི་ཕྱིར་རོ། །དེས་ན་པཎ་ཆེན་དེ་ནི་རྒྱུད་ཕ་མ་ཕྱོགས་རེ་བའི་རྩ་བཤད་
ཀྱི་དངོས་བསྟན་ལ་ཐུགས་ཞེན་ཅུང་ཞིག་ཆེས་པས་གཉིས་མེད་ཀྱི་རྒྱུད་དང་
སེམས་འགྲེལ་ལ་གཙོ་བོར་མི་བྱེད་པས་ནོངས་སོ། །
བཞི་པ་ནི། རྭ་པས། ཚངས་མ་དང་གཞོན་ནུ་མ་སོགས་ཐམས་ཅད་ཞལ་
གཅིག་ཕྱག་གཉིས་པར་བཞེད་པ་བཞིན་ཕྱི་རབས་པ་འགའ་རེ་ཡང་འདོད་པ་ནི།
གདོང་བཞི་མ་དང་གདོང་དྲུག་མར་དངོས་སུ་བཤད་པ་དང་འགལ་བས་བསྒོམ་
པར་མ་ཟད་བཞེངས་པ་ལ་ཡང་ཞལ་བཞི་དང་དྲུག་ལ་སོགས་པ་ངེས་པར་དགོས་
-238-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད། །
ཤིང་༑ རབ་གཏུམ་མ་རྣམས་དང་འབྱུང་པོ་རྣམས་ཁྱི་དང༌ བྱ་རོག་གདོང་
ཅན་སོགས་སུ་བཤད་པ་ནི། སྔགས་རྙིང་མ་བའི་ལུགས་ལྟར་འགྲིན་པ་ཡན་ཆད་
སྲོག་ཆགས་དེ་དང་དེའི་མགོ་བོར་བྱེད་པ་མི་འཐད་ཀྱི། ལྷའི་ཞལ་ལ་དེ་དང་དེའི་
སྣ་དང་མཆུ་ཡོད་པ་ཙམ་དུ་བྱའོ། །
ལྔ་པ་ནི། སྟེང་ཞལ་འོག་ཞལ་ནས་སྤྲོས་པའི་ཕྱག་རྡོར་ཀུན་བཟང་སོགས་
ལ་སྟེང་དུ་འོག་ཏུ་ཞེས་པའི་འགྲེལ་ཚིག་ལ་རྟེན་ནས། ཁ་ཅིག་ལྷ་ལྗང་ཁུ་ཐམས་
ཅད་སྟེང་དང་སྔོན་པོ་ཐམས་ཅད་འོག་ཏུ་འགོད་པར་བྱེད་པ་ནི། འགྲེལ་ཚིག་གི་དེ་
མ་ཐག་ཏུ་ལྷོ་སྒོའི་གཡོན་དུ་བྱའོ། །ཞེས་སོགས་གསལ་བར་གསུངས་པ་
ལ་དངོས་སུ་འགོངས་པའི་མཁས་ ཁྱད་དོ། །དེ་བཞིན་དུ་སྒོ་སྐྱོང་ལ་འོར་ཟེར་
ཅན་སོགས་ཀྱི་མིང་གསུངས་པས་འཁྲུལ་ནས་ཁྲོ་མོ་རྣམས་གཙོ་བོར་བྱེད་པ་ཡང་
རྩ་བའི་ཚིག་ལ་གཙོ་བོར་བྱས་པས་འགྲེལ་པ་དང་འགལ་ཞིང་། རྩ་བའི་ཡང་རོ་
མཉམ་སོགས་ཀྱི་སྐབས་སུ་ཁྲོ་བོ་སྒོ་སྐྱོང་གི་གཙོ་བོར་བཤད་པ་དང་འགལ་
བས་སྔོན་གྱི་མཁས་པ་གསུང་རབ་སྤྱི་དགོས་ལ་ལེགས་པར་འདྲིས་པར་མཛད་པ་
རྣམས་ ཀྱི་ རྗེས་སུ་འབྲང་བར་ བྱའི། ལེགས་ པར་ མ་སྦྱངས་བཞིན་དུ་ མཁས་
ཁྱད་འདོན་པ་ལ་རིངས་པར་མི་བྱའོ། །
དྲུག་པ་ནི། གཙོ་བོའི་གདན་གྱི་དུས་མེ་ནི་གོང་དུ་བཀག་ཟིན་ལ། གསུང་
སྐུའི་སྲོག་ཆགས་རྣམས་ཟླ་ཉིའི་ཚབ་མ་ཡིན་པ་དང༌། གཙོ་བོ་གཙོ་མོའི་བཞོན་
པར་གསུངས་པས་སོ་ཞེས་པདྨའི་ལྟེ་བར་འགོད་པ་མང་མོད་ཀྱི། མཁས་མཆོག་
བུ་སྟོན་ལ་སོགས་པས་པདྨའི་གདན་དུ་བཞེད་པ་ཆེས་ལེགས་ཏེ། དབང་ལེའི་
གདན་གྱི་ཐད་ཀྱི་རྒྱ་དཔེར། པྲ་ཏཾ་ཏ་དུ་པཱ་རི་ཀ་མ་ལཾ་ཨཥྛ་ད་ལཾ་ཞེས། ཏཏ་ཅེས་
-239-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
པ་དེ་དང་། ཨུ་པཱ་རི་ཞེས་པ་སྟེང་གི་སྐད་དོད་ཡིན་པས། ཡི་དྭགས་དེའི་སྟེང་དུ་
པདྨ་འདབ་མ་བརྒྱད་པ་ཅེས་དང་། སྒྲུབ་ལེར་ཡང་དེ་བཞིན་དུ་འབྱུང་བའི་
ལུང་དང་། རབ་གཏུམ་མའི་འཁོར་ལོ་འདེགས་བྱེད་དང༌
། སྒོ་སྐྱོང་གི་ཤིང་
རྟ་འདྲེན་པའི་ཕྱུགས་དང་མཚུངས་པའི་ཕྱིར་ཞེས་པའི་རིགས་པས་འགྲུབ་པའི་
ཕྱིར་རོ། །དེས་ན་གཙོ་བོ་གཙོ་མོའི་དགོས་ཀྱི་བཞོན་པར་གསུང་པ་ནི་མ་གྲུབ་
ལ༑ སྤྱི་ཙམ་ནས་གསུངས་པ་ནི་འགལ་བ་ཡིན་ཏེ། ཁྱབ་འཇུག་གི་བཞོན་པ་ཡིན་
ན་འཁོར་རྣམས་ཀྱི་ཡང་ཡིན་དགོས་པའི་ཕྱིར་ཏེ། །དགོས་ཀྱི་འཁོར་རྣམས་ཀྱང་
རང་རང་གི་གཙོ་བོ་དང་ངོ་བོ་གཅིག་པའི་ཕྱིར། དེས་ན་པདྨ་ཟླ་ཉི་སྒྲ་གཅན་ནི་
གཙོ་བོ་བཅོམ་ལྡན་འདས་ཀྱི་གདན་ལ་དགོས་པ་བཞིན་དུ་རྟེན་དང་བརྟེན་
པའི་དཀྱིལ་འཁོར་སྤྱིའི་གདན་དུ་ཡང་དགོས་པ་ཡིན་ནོ། །ཟླ་ཉིའི་ཚབ་ཏུ་དགོས་
པའང་མ་ངེས་ཏེ། སྒོ་སྐྱོང་དང་ཀླུ་དང་རབ་གཏུམ་མ་རྣམས་ལ་མེད་པའི་ཕྱིར་
རོ༑ །དེ་བཞིན་དུ་པདྨའི་ལྟེ་བར་སྲོག་ཆགས་བྱས་ན་མཛེས་ཀྱི། འོག་ཏུ་བྱས་ན་
མི་མཛེས་ཏེ། གླང་གི་སྟེང་དུ་ཕུབ་བཀལ་བ་ལྟ་བུ་འབྱུང་བའི་ཕྱིར་རོ། །ཞེས་
པའང་རབ་གཏུམ་མའི་འཁོར་ལོས་ གནོད་དོ། །འཁོར་ཡོད་མེད་ཀྱིས་མི་
མཚུངས་སོ་ཞེས་ཟེར་བ་ནི། ཁྱབ་པ་ལ་དངོས་སྐྱོན་བྱུང་བཞིན་དུ་ཆོས་ཅན་མི་
གཅིག་གོ་ཅེས་སྨྲ་བ་དང་མཚུངས་སོ། །
བདུན་པ་ནི། སྔོན་དང་ད་ལྟའི་མཁས་རློམ་དག ཚེས་ལྷའི་ཡུམ་རྣམས་ནི་
རང་ རིགས་སྐུ་མདོག་ཕྱག་མཚན་གཅིག་པ་ཉིད་རིགས་ཀྱི། གཞན་རིགས་ལ་
ཤེས་བྱེད་མེད་དེ། སྦྱང་གཞི་ཟླ་བ་གཅིག་པའི་ཕྱིར་དང་། སྒྲུབ་གཞི་རྩ་འཁོར་
གཅིག་པའི་ཕྱིར་དང་། རྒྱུ་ས་བོན་གྱི་སྡེ་པ་གཅིག་པའི་ཕྱིར་དང་། ཕྱག་མཚན་
-240-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
རལ་གྲི་ནག་པོ་སུམ་ཅུ་ཞེས་སོགས་བཤད་པའི་ཕྱིར་རོ་ཞེས་ཟེར་རོ། །འདི་ནི་
མི་འཐད་དེ། སྒྲུབ་བྱེད་ཕྱི་མ་མ་གྲུབ་པའི་ཕྱིར་དང་སྔ་མ་གསུམ་པོ་མ་ངེས་པའི་
ཕྱིར་རོ། །ཕྱི་མ་མ་གྲུབ་ཏེ། བདེན་བྲལ་གྱི་རལ་གྲི་དང་རླུང་གི་དཔག་བསམ་གྱི་
ཤིང་དང་ཞེས་སོགས་གསུངས་ཀྱི་གྲངས་ངེས་མ་གསུངས་པའི་ཕྱིར་རོ། །སྔ་མ་
གསུམ་མ་ངེས་ཏེ། ནུས་མ་བརྒྱད་ཀྱི་སྦྱང་གཞི་དང་སྒྲུབ་གཞི་སྙིང་ཁའི་རྩ་དང་
རླུང་ཡིན་པས་སྐུ་མདོག་ཕྱག་མཚན་གཅིག་ཏུ་བྱེད་དགོས་པར་འགྱུར་རོ། །དེ་ལ་
ཕྱོགས་ཀྱི་ངེས་པ་སོགས་ཀྱིས་ཁམས་ཐ་དད་དོ་ཞེ་ན། འདིར་ཡང་ཉ་དང་སྟོང་གི་
ངེས་པས་ཐ་དད་དོ། །དེ་བཞིན་དུ་གཤེགས་པ་གཤེགས་མའི་སྦྱང་གཞི་དཔྲལ་
བའི་རྩ་འཁོར་དང་། འཇིགས་མ་སོགས་རེ་བཞིའི་ལྟེ་བའི་རྩ་འཁོར་རམ། དབྱུག་
གུ་རེ་བཞི་དང་། ལྷ་ཆེན་བཅུ་གཉིས་ཀྱི་ལོ་གཅིག་གི་ཟླ་བ་དང་། འཁོར་རྣམས་ཀྱི་
ཆུ་ཚོད་གཅིག་གི་དབུགས་སུམ་བརྒྱ་དྲུག་ཅུ་སོགས་སྦྱང་གཞིར་གསུངས་པས་སྐུ་
མདོག་ཕྱག་མཚན་གཅིག་ཏུ་བྱེད་དགོས་པར་འགྱུར་ལ། དེ་དག་ལ་སོ་སོར་འབྱེད་
བྱེད་གང་ཡོད་འདིར་ཡང་མཚུངས་པས། རིགས་པའི་གནོད་བྱེད་ཀྱིས་
མཐའ་འཁོར་བའི་དབུས་ན་རང་ཉིད་རིགས་པ་སྨྲ་བའི་གད་རྒྱངས་སྒྲོགས་པ་ནི།
སྨྲ་བ་པོ་ཉིད་སྒྲིན་པོ་མ་ཡིན་པར་གསལ་བར་བྱེད་པའོ། ཁྱད་པར་རྒྱུད་འདིར།
གཞན་གྱི་རིགས་ཀྱི་དབང་ལས་བདེ་བ་དམ་པའི་དོན་དུ་འགྱུར། །ཞེས་སྟོད་
སྨད་ཀུན་ཏུ་གསུངས་ཤིང་། ཡེ་ལེའི་ཞེ་བདུན་པའི་འགྲེལ་པར་རང་རིགས་ལ་
གནོད་ བྱེད་ ཀྱི་ བཀའ་ སྐྱོན་ མང་ དུ་ གསུངས་ པ་ ལས་ འགོངས་ པས་ གཉིས་
མེད་དུས་འཁོར་གྱི་ཐུན་མོང་མ་ཡིན་པའི་ཚུལ་ལས་ཉམས་ཤིང་། ཨ་མ་ར་ཀོ་
ཥའི་འགྲེལ་པར། ལྷ་ཆེན་འདི་དག་མིང་རྗེས་སྲིང་རྗེས་སུ་བཤད་པ་དང་མ་བསྟུན་
-241-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
པས་འཇིག་རྟེན་གྱི་ཐ་སྙད་ལས་རྒལ་བའོ། །དེས་ན་དཔལ་མོ་ནི་ནོར་སྦྱིན་གྱི་
སྲིང་མོ་དང་། ནོར་དབང་མ་ནི་ཁྱབ་འཇུག་གི་སྲིང་མོ་ཡིན་པ་སོགས་སུ་རིག་པར་
བྱ་ལ། འོན་ཀྱང་ས་བོན་སྡེ་པ་རིགས་གཅིག་པ་ནི་འཇུག་པ་བདེ་བའི་ཆེད་དུ་
གསུངས་པའམ། རྣམ་པ་གཅིག་ཏུ་ན། འཇིག་རྟེན་ནའང་གཞན་རིགས་ཀྱི་བུད་
མེད་བླངས་ནས་རང་གི་ལྷའི་མིང་རིགས་དང་མཐུན་པར་བྱེད་པ་བཞིན་མཛད་
པའོ༑ ༑གཞན་ཡང་དབང་བསྒྲུབ་ གཉིས་ སུ་ལྷ་དང་པདྨའི་ས་བོན་མི་གཅིག་
པ་འགའ་རེ་གསུངས་པ་ནི། བདག་བསྐྱེད་དང་མདུན་བསྐྱེད་ཀྱི་ཁྱད་པར་
རམ༑ འགའ་ཞིག་གཉིས་ཀ་རུང་བའི་འདམ་ཁ་ཅན་ཡིན་པས། སློབ་དཔོན་ཨ་
བྷ་ཡས་སྒྲུབ་ལེའི་ཐུགས་འཁོར་གྱི་པད་མའང་དབང་ལེར་གསུངས་པའི་ས་བོན་
གྱིས་བསྐྱེད་པར་བྱའི། གཞན་དུ་ན་གཞུང་གོང་འོག་འགལ་བར་འགྱུར་རོ་ཞེས་
ཟེར་བ་ནི། སྒྲུབ་ལེ་ཉིད་དུ་པད་མ་རྣམས་ ཨོ་ལས་བསྐྱེད་པ་དང་། ཨོཾ་གྱི་ཡི་གེ་
ཕྲལ་ནས་པདྨའི་རྩ་བ་སྡོང་བུ་སོགས་སོ་སོར་བསྐྱེད་པར་གསུངས་པ་དང་འགལ་
བས་ གཉིས་ མེད་ ཀྱི་ རྒྱུད་ དང་ སེམས་འགྲེལ་ ལ་མ་སྦྱངས་པའི་སྐྱོན་ནོ། །དེ་
བཞིན་དུ་སྒྲུབ་ལེར་གཟུངས་མ་བཅུ་གཉིས་ཀྱི་རོལ་གར་བྱང་དང་། བདུད་རྩི་
མ་དང་འབྲས་བུ་མ་འོག་དང་། གླུ་འདོད་སྟེང་དུ་བཀོད་པ་ནི། སྙིང་ཁའི་རྩ་བཅུ་
ལས་སྟེང་འོག་གི་རྩ་གཉིས་ལ་ལྷ་མོ་གཉིས་གཉིས་དང་གཞན་རྣམས་ལ་རེ་
རེ་སྦྱར་བས། འོག་གི་རྩ་ནས་བཤང་གཅི་འཛག་པས་བདུད་རྩི་དང་འབྲས་བུ་
མ༑ སྟེང་ནས་རླུང་དང་ ཁྲག་འབབ་པས་གླུ་འདོད། བྱང་དང་ བྱང་ཤར་ རོལ་
གར་དག་པས་དེ་གཉིས་བཞག་པ་ནང་ལུས་དང་སྦྱར་བ་གཙོ་ཆེ་ལ། དབང་ལེར་
མདུན་བསྐྱེད་ཕྱི་རོལ་ཡི་གེའི་ཁམས་གཙོ་བོར་བྱས་ནས་ད་ལྟ་གྲགས་པ་ལྟར་
-242-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།།
གསུངས་པ་ཡང་གཉིས་ཀ་རུང་ངོ༌། །འདོད་ཕྱིར་འདོད། དབང་ལེར་ཕྱོགས་
གཞན་གསུམ་གྱི་གཡས་གཡོན་གཉིས་ཀ་དང་ནུབ་ཀྱི་གཡས་སུ་ལྔ་ལྔ། ནུབ་ཀྱི་
གཡོན་དུ་ཀླུ་གཅིག་པུ་ལས་མ་གསུངས་ཤིང་། སྒྲུབ་ལེར་སྐྱེ་མཆེད་སྡེ་ཚན་གྱི་སྒོ་
ནས་གསུངས་མོད་ཀྱི། གཡོན་ཕྱོགས་རྣམས་སུ་བཞི་བཞི་སྟེ་ཕྱོགས་རེར་དགུ་དགུ་
བྱས་ན་བཀོད་པ་སྙོམས་ཤིང་མཛེས་པས། ལ་དང་ས་དང་ཀཾ་སྟེ་སྡེ་པ་ས་ཁམས་པ་
གསུམ་པོ་ནུབ་ཏུ་བླངས་ནས་རྒྱ་བོད་མང་པོས་མཛད་པ་ལྟར་ལེགས་སོ། །
འདི་དག་ཀྱང་ངོ་བོ་ནི། བསྐྱོད་པ་དང་ལུས་ལ་འཕྲུག་པ་ལ་སོགས་པ་ལུས་
ཀྱི་བྱ་བ་དེ་དང་དེའི་བསམ་པའི་སྒོ་ནས་མཚན་བཏགས་ལ། ཕྱིར་འདོད་པ་ནི།
རྭ་འགྱུར་དང་འགྱུར་མང་ལྟར་ན་འདོད་པ་ལས་ལྡོག་པ་སྟེ་མི་འདོད་མར་བཤད་
ཀྱང་༑ ཤོང་འགྱུར་ལྟར་ན་འདོད་ པ་ ཕྱི་ཕྱིར་འཕེལ་བས་ཆེན་པོར་སོང་བ་ལ་
བཤད་དུ་རུང་ཞིང་། རྡོ་རྗེ་སྙིང་འགྲེལ་དུ། ས་དང་ཆུ་ནི་རྣམ་འདྲེས་པས། །ལུས་
ཅན་ཀུན་གྱིས་རྒྱས་པར་འགྱུར། །ཞེས་སོགས་དང་སྦྱར་ན། རླུང་གི་ས་ཙ་ཡིག་
ལས་སྐྱེས་པ་ནི། རླུང་དགྲ་ས་ཡིན་པས་དབྱེ་བར་འདོད་པར་འགྱུར་ཞེས་སོགས་
སུ་འཆད་དགོས་ཤིང་བཤད་པ་དེ་ཉིད་ཚེག་དྲག་སྦྱར་ན་འདོད་པ་དང་ཐིག་
ལེ་སྦྱར་ན་མི་འདོད་པར་འགྲོ་བའི་རྒྱུ་མཚན་མེད་པས་འདོད་པ་ཆེར་འཕེལ་བ་ལ་
བཤད་པར་བྱའོ། །འོན་ཀྱང་ས་བོན་གྱི་ཁྱད་ཆོས་ནི་རྣམ་དཔྱད་ཉི་མའི་ཆོས་ཡིན་
པས་གསུང་དང་ཐིག་ལེ་ཟླ་བའི་ཆོས་ཡིན་པས་སྐུ་ལ་སྦྱར་བ་ཡིན་ནོ། །འདི་དག་
གི་སྐུ་མདོག་ནི་བསྐྱེད་བྱེད་སོ་སོ་དང་འདྲ་ལ། ཞལ་ཕྱག་ཡང་བསྐྱེད་བྱེད་ཇི་
བཞིན་མཛད་པ་ཡོད་མོད་ཀྱི། འདི་དག་གཟུངས་མར་བཤད་པས་མཆོད་ལྷ་ཡིན་
པའི་ཕྱིར་དང་
། ཨ་བྷ་ཡ། བི་བྷཱུ་ཏི། སཱ་དྷཱ་པུ་ཏྲ། བླ་མ་དམ་པ་སོགས་བོད་ཀྱི་
-243-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
མཁས་ པ་ འགའ་ དང་ བཅས་ པས་ ཞལ་ གཅིག་ ཕྱག་ གཉིས་ མར་ བཤད་ པ་
ལྟར་ཡིན་ལ། ཕྱག་མཚན་ནི་བསྐྱེད་བྱེད་སོ་སོའི་རྩ་ཕྱག་གཉིས་སམ། ཡང་
ན་གཡས་རྣལ་འབྱོར་མ་སོ་དྲུག་མཆོད་པའི་ཚོགས་འཁོར་གྱི་མཚན་མ་དང༌།
གཡོན་ཐོད་པའི་ནང་དུ་ནང་གི་རྫས་དང་ཕྱིའི་རྫས་སོ་དྲུག་གི་བདུད་རྩིས་བཀང་
བར་བྱའོ། །ཀླུ་རྣམས་རྟ་བབས་ཀ་བའི་འོག་ཏུ་འགོད་པར་གསུངས་པའང་སྒྲ་ཇི་
བཞིན་དུ་བྱས་ཏེ། བྲི་བྱ་ལ་ཁ་ཁྱེར་སྟེང་དང་སྒོམ་དོན་བློས་ལོངས་ལ་ཀ་བ་གར་
བཙུགས་ཀྱི་འོག་ཏུ་འགོད་པར་བྱའོ། །མཁའ་ལྡིང་ཨ་ནི་ལ་ནི། མཁའ་ལ་ལྡིང་བ་
གཞལ་མེད་ཅེས་ པ་ བྱ་ ཁྱུང་ ཡིན་ ལ་ དེ་ ཡང་ ཁྲའོ་ སྟེ། ཆོས་ དབྱིངས་
གསུང་དབང་སོགས་སུ་ཅུང་ཟད་མི་འདྲ་བ་གཞན་བཤད་ཀྱང་སྒྲུབ་ལེའི་ཁྱུང་ཁྲའི་
སྒྲུབ་ཐབས་སུ་འབྱུང་བ་ལྟར། རྐང་པ་ནས་ལྟེ་སྙིང་མགྲིན་དཔྲལ་གཙུག་ཏོར་གྱི་
བར་རྣམས་ས་ཆུ་མེ་རླུང་ནམ་མཁའི་མདོག་གོ སེང་གེ་རྐང་བརྒྱད་པ་ནི། ཤ་ར་
བྷར་གྲགས་པ་སྟེ། གཅན་གཟན་རི་དྭགས་ཀྱི་ཡན་ལག་ཅན་རྐང་ལག་རེ་རེ་ལ་
རྗེ་ངར་དང་རྐང་ཐུང་གཉིས་གཉིས་ཏེ་བརྒྱད་ཡོད་པ་ཡིན་གྱི་རྐང་པ་དངོས་བརྒྱད་
པ་ནི་མིན་ནོ། །བསེ་ནི་རི་དྭགས་ནག་པོ་སྤྱི་གཙུག་ན་རྭ་སྦོམ་པོ་གཅིག་ཡོད་
པ་ཡིན་ལ། བྱ་བྷེ་རུནནི་བྱ་སེར་པོ། བཤང་གདོང་ནི་ཕ་ཝང་། མིག་སྔོན་ནི་འདྲེ་
བྱ་མོའོ། །རབ་གཏུམ་མ་རྣམས་ཀྱི་ས་བོན་དབང་ལེར་ཀ་སྡེ་ལུགས་ལྡོག་དང་
རྩ་སོགས་གཞན་རྣམས་ ལུགས་མཐུན་དུ་རྩ་བར་ གསུངས་ཀྱང་ འགྲེལ་པར་
ལུགས་ལྡོག་ཏུ་མཛད་པ་ནི་དྲག་ལས་སམ་རྫོགས་རིམ་དང་སྦྱར་བ་ཡིན་ལ། སྒྲུབ་
ལེར་ལུགས་མཐུན་དུ་གསུངས་པ་ནི་ལས་འཇམ་པོའམ་བསྐྱེད་རིམ་དང་སྦྱར་བར་
བྱ་བ་ཡིན་ཞིང་། གཤེགས་པ་གཤེགས་མ་བཞིན་དུ་སྟེང་དང་ཕྱོགས་མ་སྤྲོ་
-244-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
རིམ་དང་མཚམས་དང་འོག་རྣམས་བསྡུ་རིམ་ཡང་རུང་བར་སེམས་སོ། །འདི་
རྣམས་མེ་རླུང་འཁོར་ཡུག་གི་མཚམས་སུ་འགོད་པར་གསལ་བར་གསུངས་ཤིང་།
ཉེ་འཁོར་དུ་དུར་ཁྲོད་ཀྱི་མཚན་མ་ཀེང་རུས་དང་གཅན་གཟན་སོགས་ཀྱང་ཅུང་
ཟད་རུང་ངོ༌། ཁོར་ཡུག་གི་ལྷ་རྣམས་ཀྱང་མེ་རླུང་གི་མཚམས་ཉིད་དུ་ ཁ་ཅིག་
གི་འགོད་པ་ནི། བྲི་བྱ་ལ་ལཉྫ་སོགས་ཀྱི་ས་བོན་བཀོད་པའི་ཚེ་མི་གསལ་ཞིང་མི་
མཛེས་པའི་སྟེང་དུ་དབང་ལེའི་རེ་བརྒྱད་པའི་འགྲེལ་པར། ཡང་ན་རླུང་
གི་དཀྱིལ་འཁོར་ལ་ མཚན་ མ་ སྣ་ཚོགས་ པ་ བྱ་སྟེ། ཞེས་པའི་ འགྲེལ་
ཚིག་དང་འགལ་བའོ། །ཡང་ན་ཞེས་པས་ཁོར་ཡུག་གཉིས་ཀྱི་མཚམས་སམ་ཡང་
ན་རླུང་གི་དཀྱིལ་འཁོར་ཞེས་བསྟན་ནོ་སྙམ་ན། འདམ་ངར་གོང་བཞིན་དུ་ངེས་པ་
ཅན་བྱེད་པའང་མི་རིགས་ལ། འདི་ནི་དེའི་འདམ་ཁ་ཡང་མིན་ཏེ། གོང་དུ་ས་
བོན་ སྔགས་རྣམས་ ཞེས་ རྩ་ བས་བཤད་པ་ལས་ ཡང་ན་ ཞེས་ ཡིན་ པའི་ ཕྱིར་
རོ༑ ༑དེའི་རྩ་བར་དུར་ཁྲོད་ས་གཞི་ལ་གནས་འབྱུང་པོའི་ཚོགས་ཞེས་བཤད་དོ་
ཞེ་ན། ཉེ་བ་ལ་དགོངས་པ་སྟེ། གཞན་དུ་ན་སྒྲུབ་ལེའི་སོ་དགུ་པར། འབྱུང་པོའི་
སྐྱེས་གནས་ལས་སྐྱེས་རླུང་གི་མཐར་ཞེས་ཀྱང་བཤད་པས། དེ་གཙོ་བོར་བྱེད་ན།
རླུང་ གི་དང་ནམ་མཁའི་ཁོར་ཡུག་གི་མཚམས་སུ་འགོད་ དགོས་ པར་ འགྱུར་
རོ༑ ༑དེས་ན་ཁོར་ཡུག་གི་ལྷའི་འགོད་པ་ནི་དུར་ཁྲོད་ཀྱི་ཕྱི་རོལ་རླུང་གི་
ཁོར་ཡུག་ཡིན་ལ། དགོད་བྱ་ནི། བསྡུས་རྒྱུད་དུ། དུར་ཁྲོད་ས་གཞི་ལ་
གནས་འབྱུང་པོའི་ཚོགས་ཞེས་པ་ཙམ་དང་། འགྲེལ་ཆེན་དུ་ཡང་། སྐུ་དང་བ་
སྤུ་རྣམ་ པར་ དག་ པའི་འབྱུང་པོ་བྱེ་བ་ ཕྲག་ཕྱེད་དང་བཞི་ཞེས་ སོགས་ ལས་
མི་འབྱུང་ཡང་། རྩ་རྒྱུད་ཀྱི་ན་མཐའི་མཆོད་པའི་སྐབས་ནས། གཟའ་བཅུ་དང་
-245-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
བརྟན་པ་དང་། རི་བྱི་དང་། རྒྱུ་སྐར་ཐམས་ཅད་དང༌། ཁྱིམ་བཅུ་གཉིས་དང༌། ཆ་
བཅུ་དྲུག་དང་། ཕྱོགས་སྐྱོང་བཅུ་དང་། དགའ་བྱེད་དབང་ཕྱུག་སོགས་འབྱུང་བས་
གྲུབ་པ་དང་འབྱུང་པོ་ལ་གཉིས་གཉིས་དང་། འཕྲོག་མའུ་གཉིས་རྣམས་སུ་བྱས་
ནས་བགྲང་ན་ཁོར་ཡུག་ལ་བགོད་བྱ་བརྒྱད་ཅུ་གྱ་བརྒྱད་ཡོད་ལ། འགོད་ཚུལ་
མཁས་པ་དག་གིས་བྱང་ཤར་གྱི་རབ་གཏུམ་མ་རྣམས་ནས་བརྩམས་ཏེ། རྡུལ་
ཚོན་དཀྱིལ་འཁོར་ལ་འགོད་པའི་རིམ་པ་ཇི་ལྟར་མཛད་པ་དེ་ཉིད་སྒོམ་དོན་དང་
ངག་འདོན་ལའང་བྱེད་མོད་ཀྱི། སྡེ་ཚན་རྣམས་འདྲེས་པས་ཚིག་གཟུང་དཀའ་
ཞིང་སྟེང་འོག་དང་ཕྱོགས་མཚམས་ཀྱི་ལྷ་འབྱེད་དཀའ་བ་དང་ཡིག་ཚོགས་ཀྱང་
ཤིན་ཏུ་ཆེ་བར་སྣང་བས་རང་ལུགས་ཀྱི་ངག་འདོན་ཇི་སྐད་བཤད་པ་ལྟར་བྱས་ན་
སྐྱོན་དེ་དང་བྲལ་བའི་ཡོན་ཏན་ཕུན་སུམ་ཚོགས་པར་འབྱུང་བ་ཡིན་ནོ། །འདི་
དག་གི་ཞལ་ཕྱག་ཀྱང་གཟའ་བཅུ་ནི་བསྲུང་འཁོར་དུ་བཤད་ཟིན་ལ། བརྟན་པ་རི་
བྱི་གཉིས་བྱང་སྐར་དང་ལྷོ་སྐར་དུ་གྲགས་ཤིང་
། བྱང་གི་རི་ཐག་འགྱངས་སར་
དཔྱིད་སོས་དང་། ལྷོའི་རི་ཐག་འགྱངས་སར་དགུན་སྨད་མཐོང་བའི་སྐར་ཆེན་
གཉིས་ཡིན་པས། བྱང་སྟེང་དང་ལྷོ་འོག་གི་ཆོས་ཡིན་པ་ལྟར་སྦྱར་བའོ། །རྒྱུ་སྐར་
ནི༑ གླིང་ཆུང་ འདིའི་མིག་ སྐར་ ལ། དབོ་ནས་ རྒྱལ་ སྨད་ ཀྱི་བར་བྱང་
སྐར་དང་། དབོ་ནས་མཆུའི་བར་ལྷོ་སྣར་ཏེ་བཅུ་བཞི་བཅུ་བཞིར་གནས་པ་ཙམ་
ལས་མི་སྣང་ཡང་། སྨིན་དྲུག་ནས་བགྲངས་པའི་བདུན་ཚན་བཞི་ཤར་ལྷོ་ནུབ་བྱང་
གི་སྐར་མར། རྨ་བྱ་ཆེན་མོར་གསལ་བར་བཤད་ཅིང་། དེ་རང་ལུགས་ཀྱི་ཕྱོགས་
ཀྱི་ཁམས་དང་སྦྱར་ན་རླུང་ཁམས་པ་བདུན་ལ་སོགས་པར་གསལ་བ་དང་། མགོ་
ལག་རྒྱལ་གསུམ་ལྷག་པ་ཆེ་བར་འཇིག་རྟེན་ན་གྲགས་པ་དང་ཡང་མཐུན་
-246-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
གྱི༑ དེང་སང་རྩིས་པ་ཕལ་ཆེར་གྱི་ལག་ན་གཟའ་སྐར་གྱི་ཁམས་དང་དེའི་འཕྲོད་
སྦྱོར་བཤད་པ་སོགས་ལ་སྙིང་པོ་མི་སྣང་ངོ༌། །དེས་ན་རང་རང་གི་ཕྱོགས་མདོག་
ཀྱང་རུང་མོད་ཀྱི་ཆོས་དབྱིངས་གསུང་དབང་སོགས་ནས་བཤད་པའི་མདོག་
དབྱིབས་སུ་ ཕྱག་ ལེན་ ལ་ ཡོད་ པ་བཞིན་བྱས་ པའོ། ཁྱིམ་བཅུ་ གཉིས་ལ་
རྒྱུད་འགྲེལ་འདིར་མི་འདྲ་བ་མང་དུ་གསུངས་ཏེ། ནང་ལེ་རྩ་ཆད་ཀྱི་སྐབས་
ཁམས་མེ་དབྱངས་འཆར་གྱི་སྐབས། དབང་སྒྲུབ་ཚེས་ལྷའི་སྐབས་རྣམས་མཐུན་
པར་༑ ནག་ པ་ ས་ག་རླུང་། སྒྲོན། མཆུ་ སྟོད་མེ་སོགས་དང་། ཁམས་ལེའི་ཚེས་
ཀྱི་དབྱངས་ཀྱི་སྐབས་ནས། ཀན་ཊ་སོགས་ལྷོ་བགྲོད་དྲུག་ནམ་མཁའ་ནས་སྐྱེ་
རིམ་དང་། ཆུ་སྲིན་སོགས་བྱང་བགྲོད་དྲུག་ཡེ་ཤེས་ནས་བསྡུད་རིམ་དུ་བཤད། ཡེ་
ལེའི་བཞི་བཅུ་ཞེ་བཞི་པར་ཆུ་སྲིན་གསུམ་ཚན་བཞི། ཐུགས་གསུང་སྐུ། ཡེ་ཤེས་
རྡོ་ རྗེ་ རྣམས་ ཀྱི་ ཞལ་ གསུམ་ གསུམ་ སྟེ། ནག་ དམར་ དཀར། དམར་ དཀར་
ནག དཀར་ནག་དམར། སེར་དཀར་ནག་པར་བཤད། ཡེ་ལེའི་གྱ་དགུ་
བཅུ་པར། ཆུ་སྲིན་ནས་འཁྲིག་པའི་བར་ནམ་མཁའ་ནས་ ལུགས་ འབྱུང་དང་།
གཞུ་ནས་ཀརྐ་ཊའི་བར་ལུགས་ལྡོག་ཏུ་བཤད་པ་རྣམས་ལས་འདིར་ལག་ལེན་
ལ་ཡོད་པ་ནི་ཐ་མ་སྟེ། ཉི་མ་ལུག་ཁྱིམ་དུ་ཞུགས་པའི་ནམ་ལངས་ཁར་ནམ་
མཁའ་ལ་ཇི་ལྟར་འཁོད་པ་དང་མཐུན་པའོ། །དེས་ན་ཁམས་ལེའི་འགྲེལ་ཆེན་དུ།
ཤར་གྱི་ཕྱེད་ཕྱི་མ་ལ་ལུག དབང་ལྡན་དུ་གླང་། བྱང་གི་ཕྱེད་ཕྱི་མ་ལ་འཁྲིག་
པ་ ཞེས་ སོགས་ ཀྱིས། དུས་བཞི་གཡོན་དུ་འཁོར་བར་བསྟན་ པར་སྨྲ་བ་དག་
ཀྱང་འདིས་བསལ་ཏེ། འདིས་ཁྱིམ་རྣམས་ གནས་ ཚུལ་ གཡོན་སྐོར་དུ་གནས་
ཤིང་འཁོར་ཚུལ་ གཡས་སུ་འཁོར་བར་བསྟན་པའི་ཕྱིར་རོ། །དེ་ལྟར་ཁྱིམ་ལ་
-247-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
བཤད་ཚུལ་བཞི་བྱུང་བའི་ཐ་མའི་རྒྱུ་མཚན་ནི་དེ་ལྟར་ཡིན་ལ། དང་པོ་ནི་དུས་ཀྱི་
ཁྱད་པར། དཔྱིད་ཟླ་གཉིས་རླུང་། སོ་ག་ཟླ་གཉིས་མེ། དབྱར་སྟོན་ཟླ་གཉིས་
ཆུ༑ དགུན་སྟོད་ཟླ་གཉིས་ནམ་མཁའ་ཤིན་ཏུ་དྭངས་པས་ཡེ་ཤེས། དགུན་
སྨད་ཟླ་གཉིས་འཐིབས་པས་ནམ་མཁའི་ཁམས་ཏེ་གླིང་ཆུང་འདི་ཉིད་ཀྱི་དབང་དུ་
མཛད་པར་མངོན་ལ། རྒྱུ་མཚན་གཞན་ཡང་ཕྱི་རུ་ལོ་གཅིག་ལ་དུས་དྲུག
ནང་དུ་འཕོ་བ་དྲུག་གམ་ཚིགས་ཆེན་དྲུག གཞན་རིགས་དྲུག་རྣམས་ལ་ཐབས་
ཤེས་ཀྱིས་ཕྱེ་བས་གཉིས་གཉིས་སོ། །གཉིས་པ་ལ་རྒྱུ་མཚན་གཞན་གསུང་མོད་ཀྱི༑
རྡོ་རྗེ་ཟླ་བའི་ཆོས་མཚན་མོ་འཕེལ་འགྲིབ་ཀྱི་དབང་གིས་བཞག་གོ །གསུམ་
པ་ནི། གཙོ་བོར་ཉིན་ཞག་གཅིག་གི་དུས་སྦྱོར་བཅུ་གཉིས་པོ་རྡོ་རྗེ་བཞིར་བསྡུས་
ཤིང་༑ དེ་རེ་རེ་ལ་ཡོན་ཏན་གསུམ་གསུམ་པོ་བསྡུས་པས་རྡུལ་མུན་སྙིང་སྟོབས་
གསུམ་རིམ་བཞིན་དམར་ནག་དཀར་བའི་མདོག་རྣམས་ཞལ་གསུམ་ལ་སྦྱར་
བ་སྟེ། དབུས་གཡས་གཡོན་གསུམ་རིམ་བཞིན་ནོ། །འདི་དང་དབང་ལེའི་ཞེ་དྲུག་
པར༑ མ་རིག་པ་སོགས་རྟེན་འབྲེལ་གསུམ་ཚན་བཞི་རིམ་པ་བཞིན་ཡེ་ཤེས་སྐུ་
གསུང་ཐུགས་ཀྱི་རྡོ་རྗེ་བཞིར་བཤད་པ་གཉིས་འགལ་ཏེ། ཁམས་ལེར་ཆུ་
སྲིན་ སོགས་ ཁྱིམ་བཅུ་གཉིས་ མ་ རིག་ པ་ སོགས་རྟེན་ འབྲེལ་ བཅུ་ གཉིས་ སུ་
གསུངས་པས་སོ་ཞེ་ན། སྐྱོན་མེད་དེ། དེ་མངལ་ཟླ་དགུ། བཙས་པའི་གསུམ་ཚན་
རྣམས་ ཀྱི་གསུམ་ཚན་ལ་སེམས་ཀུན་གཞི་ཙམ་ལས་མེད་པ་དང་། ལུས་སྐྱེད་
མཆེད་རྫོགས་པ་དང་། ངག་གི་རྩ་བ་རླུང་རྫོགས་པ་དང༌། སེམས་ཀྱི་ཡུལ་གསལ་
བར་འཛིན་པ་རྣམས་དང་སྦྱར་བ་ཡིན་ལ། འདི་ཞག་གཅིག་གི་དུས་སྦྱོར་བཅུ་
གཉིས་རྡོ་རྗེ་བཞིར་བསྡུ་སྟེ་སྤྲོ་རིམ་དུ་འབྱུང་བ་སྦྱར་བའི་ཕྱིར་རོ། ཆ་བཅུ་དྲུག་ནི།
-248-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
ཟླ་བའི་ཆ་བཅུ་དྲུག་གི་ལྷ་སྟེ་སྐྱེད་མཆེད་དེ་དབྱངས་བཅུ་དྲུག་གི་ཁམས་སོ་སོ་
ལས་མདོག་ཀྱང་དེ་ལྟར་སྦྱར་བའོ། །ཕྱོགས་སྐྱོང་བཅུ་ནི། མདོ་སྔགས་སྤྱི་འགྲོ་
དང་མཚུངས་པར། ཁམས་ལེ་ཡེ་ལེ་གཉིས་ཀ་ནས་འབྱུང་ལ། འོན་ཀྱང་སྐུ་མདོག་
ནི་རང་ལུགས་ཀྱི་ཕྱོགས་མདོག་ཏུ་བྱས་ཤིང་། ཕྱག་མཚན་སྤྱི་ལ་གྲགས་པ་བཞིན་
ནོ༑ འདི་ལའང་ས་ལྷའི་ས་བོན་སྤྱི་འགྲོ་བཞིན་ཕྱག་མཚན་ལ་ཡོད་པས་བྱས་མོད་
ཀྱི༑ དུས་འཁོར་རང་ལུགས་ཁྱབ་འཇུག་ཉིད་དོ། །དགའ་བྱེད་དབང་ཕྱུག་སོགས་
བཞིའི་ མདོག་ ཕྱག་ ཀྱང་ ཆོས་ དབྱིངས་ གསུང་ དབང་ སོགས་ གཞུང་ གཞན་
ནས་འབྱུང་བ་བཀོད་ལ། ཞིང་སྐྱོང་ཕོ་ཉ་འཕྲོག་མ་རྣམས་ཀྱང་དེ་བཞིན་ནོ། །ཡེ་
ཤེས་དགུག་གཞུག་ལ། དངོས་དང་རོ་མཉམ་རྒྱས་པར་བྱ་བའོ། །དང་པོ་
ནི༑ དགུག་གཞུག་བཅིང་མཉེས་རོ་མཉམ་སྟེ་ལྔའོ། །དགུག་པ་ནི། ཡི་གེ་ཛདང་
ཕྱག་རྒྱ་རྡོ་ རྗེའི་ལྕགས་ཀྱུའོ། །དེ་བཞིན་དུ་ གཞུག་སོགས་ བཞི་ ལ། ཧཱུཾ་ རྡོ་ རྗེ།
བོ་དང་ཞགས་པ། ཧོ་དང་དྲིལ་བུ། ཧི་དང་དབྱུག་པའོ། །དང་པོ་བཞི་ནི་རྒྱུད་སྡེ་
གོང་མ་གཉིས་ཀའི་སྤྱི་དང་མཐུན་ལ། ལྔ་པ་ནི། ཡོ་ག་ལས་ཕྱག་རྒྱ་བཞིའི་རྒྱས་
གདབ་ཤིན་ཏུ་རྒྱས་པར་འབྱུང་བ་སྒོ་བསྟུན་ཞིང་། དྲང་དོན་བསྐྱེད་རིམ་ལ་ཡེ་དམ་
ངོ་བོ་ཐ་དད་དུ་འཛིན་པའི་སྣང་ཞེན་ཕྲ་མོ་ཙམ་ཡང་འགོག་ཅིང་། ངེས་དོན་རྫོགས་
རིམ་ལ་གསང་སྔགས་གཞན་གྱི་བདེ་ཆེན་མཐར་ཐུག་རྣམས་ཀྱང་གཡོ་བདེར་ཡོད་
ལ༑ འདི་བདེ་ཆེན་མཐར་ཐུག་རྣམས་ཀྱང་མི་འགྱུར་བའི་བདེ་ཆེན་དུ་གྱུར་པ་སྒྲུབ་
པའི་ཕྱིར་དུའོ། །དེ་ཡང་སྐབས་འདིར་མངལ་སྐྱེས་བཙས་མ་ཐག་གི་བྱིས་
པའི་དབང་པོ་ཡུལ་ལ་ལ་སད་པར་བྱེད་པ་དང་ཆོས་མཐུན་ཞིང་དེའི་དྲི་མ་སྦྱོང་བ་
བསྐྱེད་རིམ་དྲང་དོན་གཙོ་ཆེ། ཡེ་ལེའི་བརྒྱ་དང་བརྒྱད་པར། ཡས་བབས་རྗེས་
-249-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
དྲན་ལ་དགུག་གཞུག་དང་། མས་བརྟན་ཏིང་ངེ་འཛིན་ལ་གླུས་བསྐུལ་གྱི་
ངེས་དོན་སྦྱར་བས་རྫོགས་རིམ་ངེས་དོན་གཙོ་ཆེ་ལ། དེ་གཉིས་བསྐྱེད་རིམ་གྱི་
ཕྲ་ཐིག་ལའང་སྦྱར་དགོས་པས་རྫོགས་རིམ་ཁོ་ནར་མ་ཟད་དོ། །འདིའི་ཁྲོ་བོ་ལྔ་པོ།
རླུང་ལ་སྦྱར་ན། བྱིས་པ་བཙས་མ་ཐག་ཏུ་རྒྱུ་བའི་དབུ་མ་ཡེ་ཤེས་ཀྱི་རླུང་དང་། དེ་
རྗེས་མིག་གཟུགས་ལ་འཇུག་པའི་མིག་གི་རླུང་། དེ་ནས་ལུས་དབང་གི་དང་། དེ་
ནས་ལྕེ་དབང་གི་དང་། དེ་ནས་སྣའི་དབང་པོའི་རླུང་རྣམས་ཏེ། དེ་ལྟར་དབང་པོ་
གཟུགས་ཅན་བཞི་དངོས་སུ་བྱུང་བའི་ཟླས་དྲངས་པས་དང་པོ་རྣ་བའི་དབང་
པོ་དང་སྦྱར་དགོས་ཏེ། རྣ་བའི་དབང་པོ་ཡེ་ཤེས་ཁམས་པ་ཡིན་པར་དང་། ཕྱིར་
ལྟས་ཀྱི་ཤེས་པས་ཡུལ་འཛིན་པ་ལ་སྦྱོར་བའི་སྐབས་ཡིན་པའི་ཕྱིར་རོ། དེ་དག་
གི་དབང་པོ་རྣམས་ནི། ཁྲོ་བོ་ལྔའི་སྐྱེ་མཆེད་སེམས་དཔའ་ལྔ་པོ་ཡིན་ལ། དེས་
སྐྱེད་པའི་ཁྲོ་བོ་ལྔ་པོ་རྣམ་ཤེས་དང་སྦྱར་ན། དང་པོ་ལ་འགྱུར་ལ་ལར་ཀུན་གཞིའི་
རྣམ་ཤེས་ཞེས་འབྱུང་ཡང་། རྣ་བའི་རྣམ་ཤེས་སོགས་ལྔར་བྱེད་དགོས་པར་གསལ་
ལོ༑ ༑དེ་ལྟར་ན་བྱིས་པ་མངལ་སྒོར་མཐོན་ནས་ཡུལ་གསར་པ་འཛིན་པའི་རྣམ་
ཤེས་སྒོ་ལྔ་པོ་ཐོག་མར་རྣ་བའི་དང་། དེ་ནས་མིག་དང་། དེ་ནས་ལུས་དང་། དེ་
ནས་ལྕེ་དང་། དེ་ནས་སྣའི་རྣམ་ཤེས་སྐྱེས་ནས་ཡུལ་གཟུགས་སོགས་ལྔ་རྫོགས་
པར་ལོངས་སྤྱོད་པ་བཞིན་དུ། ཡེ་མེ་ས་ཆུ་རླུང་གི་རང་བཞིན་རྣ་མིག་ལུས་ལྕེ་
སྣའི་རྣམ་ཤེས་ ཀྱི་ ཁྲོ་བོ་ ལྔས་ རིམ་པ་བཞིན་དུ་ དགུག་ སོགས་ ལྔ་ བྱེད་པར་
གསུངས་སོ། །འདིར་རྡོ་ རྗེ་ཤུགས་ལ་སྦྲུལ་ཞགས་མེད་པས་ སྦྲུལ་ཞགས་
ཀྱིས་འཆིང་བ་མི་རིགས་སོ་ཞེས་པའི་དོགས་པ་བསུ་ནས། འཆིང་བ་ལ་སྦྲུལ་
ཞགས་སྔགས་པས་ཞགས་པ་ཉིད་ལ་སྦྲུལ་ཞགས་སུ་བརྗོད་དོ་ཞེས་པའི་ལན་
-250-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
མཛད་པ་ནི། ཤེས་རབ་མཐར་བྱེད་ཀྱི་རྡོ་རྗེས་དམ་ཚིག་པ་ལ་ཡེ་ཤེས་པ་བཅུག་
ཅེས་ སོགས་ ལའང་དོགས་པ་མཚུངས་ལ། ལན་དེ་ ལྟར་གདབ་རྒྱུ་མེད་པས།
གསར་དུ་སྤྲུལ་ནས་བྱེད་པར་གསལ་ལོ། །འོ་ན་འདི་དང་ཡེ་ལེའི་དགུག་གཞུག་
གི་ཁྲོ་བོ་ཐོག་མཐའ་ རྗེས་ པ་ཅི་ཞེ་ན། ཡེ་ལེའི་དགུག་བྱའི་ཡེ་ཤེས་པ་ནི། སྤྱི་
བོའི་དཀར་ཆ་ཡིན་ལ། དེ་འགུགས་བྱེད་སོགས་ཀྱི་རླུང་ལྔ་ནི་རིམ་པ་བཞིན། དྷུ་
ཏིའི་སྟེང་གི་སྲོག་རླུང་དང་། རོ་མའི་ཉི་མའི་རླུང་དང་། འོག་དུང་ཅན་
མའི་ཐུར་སེལ་དང་། གཡོན་རྐྱང་མའི་ཟླ་བའི་རླུང་དང༌། མཐའ་དག་དབུ་
མར་ཐིམ་པའི་ཡེ་ཤེས་ཀྱི་རླུང་ཕྲ་མོ་རྣམས་ཡིན་ལ། དེ་རྣམས་ཀྱི་སྤྱི་བོ་
ནས་དགུག་པ་དང་། འཁོར་ལོ་ལྔ་ལ་གཞུག་པ་དང་། ཕྱིར་མི་འཕོ་བར་བཅིང་
པ་དང་། ལུས་ལ་བསིལ་བས་མཉེས་པ་དང་། མི་འགྱུར་བའི་བདེ་བས་རོ་
མཉམ་དུ་བྱེད་པས་ན། རྡོ་རྗེ་ཤུགས་དང་བགེགས་མཐར་བྱེད་རྗེས་པའོ། །དེ་ལྟར་
ན་དགུག་པ་ནི། ཡས་བབ་ཡིན་ལ། ལྟེ་སྙིང་མགྲིན་དཔྲལ་དུ་རྒྱུ་མཐུན་སོགས་
ཀྱི་ཐིག་ལེ་དང་གཙུག་ཏོར་དུ་ཐུན་མོང་གིས་རྫོགས་པར་བསྐུལ་བས་གླུས་བསྐུལ་
ནི་མས་བརྟན་དང་སྦྱར་ནས་ དེ་ གཉིས་ ཀྱི་ངེས་ པའི་ དོན་ གྱིས་ རྫོགས་ བྱང་
སྒྲུབ་དགོས་ཀྱི། བསྐྱེད་རིམ་རྐྱང་པའི་དེ་གཉིས་ཀྱིས་མི་འགྲུབ་པར་གསུངས་ཏེ་
ཤིན་ཏུ་ངོ་མཚར་རོ། །གཉིས་པོ་ནི་སྤྱིར་སྔགས་ཀྱི་ཚུལ་ལ། རང་ཉིད་ལྷར་
བསྒོམས་ཏེ། ཐ་མལ་གྱི་སྣང་ཞེན་ལྷའི་སྣང་ཞེན་དུ་བསྒྱུར་རོ་ཞེས་ཡང་ཡང་
སྒྲོགས་ཀྱང་ ཁ་ཅིག རང་ལ་ལྷའི་སྒྲུབ་གཞི་ཡང་མེད་པར་སྨྲ་ཞིང་། ཡོད་
པར་འདོད་པ་དག་གིས་ཀྱང་། སྭ་བྷཱ་ཝ་ལ་སོགས་པའི་སྔགས་དོན་བསྒོམས་ནས་
ངའི་འདོགས་གཞི་དང་ལྷའི་སྒྲུབ་གཞི་ལ་སོགས་པའི་དག་མ་དག་གི་ཆོས་ཅན་
-251-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
མཐའ་དག་མི་སྣང་བར་བྱས་ནས་ནམ་མཁའ་སྟོང་པ་ལ་རང་དང་འབྲེལ་མེད་ཀྱི་
ལྷ་སྐུ་བློས་བཏགས་འབའ་ཞིག་པ་རེ་བསྒོམ་པ་ཤིན་ཏུ་མང་ལ། དེ་ལ་རང་ཉིད་ཀྱི་
ང་རྒྱལ་འཇོག་ཏུ་ཕྱིན་པའི་ཚེ་ན། ང་དྲི་མ་ཅན་གྱི་རྣམ་ལྡན་དུ་འཆར་བས། དམ་
ཚིག་པ་ལ་དྲི་མ་ཅན་དང༌། ཡེ་ཤེས་པ་དྲི་མ་མེད་པར་གྲགས་ཤིང་བློ་ལྷན་སྐྱེས་
ལ་ཡང་འཆར་བས་ན། བློ་མཆོག་དམན་གྱི་རིམ་པས་རང་དམ་ཚིག་པ་
ཙམ་དུ་ཡང་བསྒོམ་མི་ནུས་པ་དང་། དེ་ནུས་ཀྱང་དེ་ལ་ཡེ་ཤེས་པ་འཇུག་མི་ནུས་
པ་དང༌། ནུས་ཀྱང་ནན་ཏན་ཆེས་ཆེན་པོར་བསྲེ་དགོས་ལ་བསྲེས་ཀྱང་ཐུན་
མཚམས་སུ་དེའི་ང་རྒྱལ་འཛིན་མི་ནུས་པ་ལ་རྒྱུད་སྡེ་འོག་མ་གསུམ་གསུངས་
ཤིང་༑ བླ་མེད་པས་རྟག་ཏུ་དབྱེར་མེད་བསྒོམ་པར་གསུངས་ཀྱང་དེ་ལྟར་མ་གོ་
བ་དང༌། གོ་ཡང་རྒྱུད་སྡེ་འོག་མའི་ཆོ་ག་འཆུགས་པ་དང་། མ་འཆུགས་ཀྱང་།
གཞིའི་ སྐུ་ བཞི་ རྡོ་ རྗེ་ བཞི་ དང་ འབྲས་ བུའི་ བཞི་ པོ་ ངོ་ བོ་ དབྱེར་མེད་ རང་
ཆས་སུ་ཡོད་པ་བློར་མ་ཤོང་བའི་སྐྱོན་གྱིས། ཡེ་ཤེས་དགུག་གཞུག་ཇི་སྙེད་བྱས་
ཀྱང་གཞི་དང་འབྲས་བུའི་ང་གཉིས་ངོ་བོ་ཤིན་ཏུ་འཐད་པར་འཛིན་པའི་ལྷན་
སྐྱེས་འཁྲུལ་པ་ལ་ལྟོས་ཏེ་རོ་མཉམ་ཤིན་ཏུ་རྒྱས་པར་གསུངས་མོད་ཀྱི། སྐབས་ཀྱི་
གནད་མ་རྟོགས་པ་རྣམས་ལ་ནི། རྒྱས་པར་ལན་མང་དུ་བྱས་ཀྱང་ཕན་ཆུང་ལ།
གནད་ཀྱི་དོན་ལ་ཐལ་བ་དང་ཐུང་བའི་སྐྱོན་དང་བྲལ་ནས་རྟེན་དང་བརྟེན་
པའི་དཀྱིལ་འཁོར་གྱི་སྒྲུབ་གཞི་དང་སྒྲུབ་ཚུལ་གོང་དུ་བརྗོད་པ་ལ་ངེས་པ་བརྟན་
པོ་རྙེད་པས་ནི་ངག་འདོན་དུ་བརྗོད་པ་ཙམ་གྱིས་འགྲུབ་པར་བསམས་སོ། །
དབང་བསྐུར་ལ། ཕ་རྒྱུད་སྒོ་བསྟུན་རྡོ་རྗེ་གསུམ་གྱི་དབང་དང་། ཐུན་མོང་
མིན་པ་དབང་བཅུ་གཅིག་གོ །
-252-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
དང་པོ་ནི། གསང་འདུས་རྩ་རྒྱུད་ཀྱི་ལེའུ་བདུན་པ་དང་བཅུ་གཉིས་པ་
ནས་གསུངས་པའི་གསོལ་གདབ་དང་ང་རྒྱལ་འཛིན་ཚུལ་སོགས་འགྲེལ་ཆེན་གྱི་
ཁ་སྐོང་བ་ཡིན་པས་ལྷའི་ཞལ་ཕྱག་ཀྱང་གསང་འདུས་བཞིན་དུ་དགོས་ཀྱི་དུས་
འཁོར་གྱི་རྒྱ་མི་བཀབ་སྟེ། འགེབས་ན་ཡེ་ཤེས་རྡོ་རྗེ་ཡང་དགོས་པར་འགྱུར་
རོ༑ ༑དེ་ཡང་ཞབས་ལུགས་ལ་གཙོ་འཁོར་ཐམས་ཅད་ལ་བྱེད་པ་དང་ཐུགས་ནས་
མགོ་བརྩམ་པ་སོགས་ཡོད་ཀྱང་། འདི་ནི་འཕགས་ལུགས་སྒོ་བསྟུན་ཏེ། འོན་
ཀྱང་ཡུམ་ལའང་སྦྱར་རོ། ། །
གཉིས་པ་ལ། བསྐྱེད་རིམ་སྨིན་བྱེད་དབང་བདུན་དང་རྫོགས་རིམ་སྨིན་
བྱེད་དབང་བཞིའོ། །དང་པོ་ལ་ལུས་ངག་ཡིད། ཡེ་ཤེས་དག་བྱེད་བཞིའོ། །
དང་པོ་ལ་ཁམས་དག་བྱེད་ཆུ་དང་། ཕུང་པོ་དག་བྱེད་ཅོད་པན་ནོ། །
གཉིས་པ་ལ་རླུང་དང་རྩ་དག་བྱེད་དར་དཔྱངས་རྡོར་དྲིལ་ལོ། །
གསུམ་པ་ལ། དབང་པོ་ཡུལ་དང་བཅས་པ་དང་ལས་དབང་བྱ་བ་དང་
བཅས་པ་དག་བྱེད་བརྟུལ་ཞུགས་དང་མིང་ངོ༌། །
བཞི་པ་ལ་ཕུང་པོ་དྲུག་པ་ཡེ་ཤེས་ཀྱི་ཕུང་པོ་དང་
། ཁམས་དྲུག་པ་རྣམ་
ཤེས་ཀྱི་ཁམས་ཏེ། འདི་ཡང་ས་ཆུ་མེ་རླུང་ནམ་མཁའ་རྣམ་ཤེས་ཀྱི་ཁམས་
ཞེས་ནམ་མཁའི་ཟླས་དྲངས་པའི་རྣམ་ཤེས་ཡིན་པས་རྣམ་ཡེ་ཤེས་གཉིས་ཀྱི་ནང་
ནས་མིང་རྣམ་ཤེས་ སུ་བཏགས་ ཀྱང་ ངོ་བོ་ ཡེ་ ཤེས་ ཀྱི་ ཁམས་ ཏེ་ དེ་ གཉིས་
རྡོར་སེམས་དང་ཤེར་ཕྱིན་མར་བསྐྱེད་ནས་རང་རང་གི་ཡུམ་དང་ཡབ་ཀྱིས་འཁྱུད་
པའི་དབང་བསྐུར་བྱས་ནས་རྡོ་རྗེ་སེམས་དཔའ་ཡབ་ཡུམ་ཀྱི་རྗེས་གནང་འདོགས་
བཅས་ཀྱི་དབང་བསྐུར་བས་ཡེ་ཤེས་དག་པར་བྱེད་པ་ལ་རྒྱུད་སྡེ་གཞན་ལ་བསྒྲུབ་
-253-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
གཞི་དེ་མ་གྲགས་པས་ཁྱད་པར་གྱི་སྒོ་ནས་ཐུན་མོང་བ་ཡིན་ཞིང་སྔ་མ་དྲུག་ཀྱང་
ལུས་ཀྱི་ཕུང་ཁམས་རྩ་རླུང་སོགས་སོ་སོ་ནས་ལྷར་བསྐྱེད་པ་ལ་བསྐུར་བས་
ཀྱང་དེ་བཞིན་ཏེ། བདུན་པོ་འདིའི་སྤྱི་ཙམ་ནས་རྒྱུད་སྡེ་ཀུན་དང་མཐུན་
ནོ༑ ༑དེ་ཡང་ཁ་ཅིག་རིགས་པའི་དབང་ལྔའི་དོད་ཙམ་དུ་སྨྲ་བ་ནི་ཆེས་འཁྲུལ་ཏེ།
བསྐྱེད་ རིམ་ ཡོངས་ སུ་ རྫོགས་ པའི་ སྨིན་ བྱེད་ ཡིན་ པས་ བླ་ མེད་ གཞན་ གྱི་
བུམ་དབང་མཐའ་དག་ལྷག་དང་བཅས་པ་ཚང་ལ། རིགས་དྲུག་པའི་སྡོམ་
གཟུང་དང་ཐུན་མོང་མིན་པའི་བསྐྱེད་ཆོག་དང་དབང་བསྐུར་ཚུལ་སོགས་ཀྱི་དོད་
མེད་པས། བླ་མེད་གཞན་གྱི་བུམ་དབང་ཇི་ཙམ་རྒྱས་ཀྱང་འདིའི་དོད་མི་ཐུབ་པས་
གཞན་གྱི་རྣལ་འབྱོར་རྐྱང་པ་ལ་འདི་པའི་ཐུན་མོང་མིན་པའི་རྩ་ལྟུང་མི་འབྱུང་
བ་ཡིན་ནོ། །དབང་འདིའི་ལམ་ནི་བསྐྱེད་རིམ་ཡོངས་སུ་རྫོགས་པ་ཆ་ལག་ལས་
ཆེན་བཅུ་གཉིས་དང་ལས་ཕྲན་རེ་བཞི་ལ་སོགས་པ་ནས་འོག་མིན་གྱི་མཐར་ཐུག་
པ་ནས་ འཇིག་རྟེན་གྱི་དངོས་གྲུབ་དང་། །ཕར་ཕྱིན་ཐེག་པའི་འདས་ལམ་ས་
བདུན་པ་རིང་དུ་སོང་བའི་སྤང་རྟོགས་མཐའ་དག་རྫོགས་པར་བྱེད་པ་ཡིན་མོད་
ཀྱི་སྔགས་ལམ་གྱི་ཚོགས་ལམ་ཆུང་ངུ་སྒོམ་བྱུང་གི་རྟོག་མེད་རྣལ་འབྱོར་མ་སྐྱེས་པ་
ཉིད་དུ་ཟད་དོ། ཁ་ཅིག་ལམ་སྣ་ཟིན་པའི་ཐོག་མ་རྫོགས་རིམ་དུ་སོགས་ཀྱི་མཚན་
མ་མཐོང་བའི་རྟོག་མེད་ལ་བྱེད་དགོས་པས་བསྐྱེད་རིམ་ལམ་མིན་ནོ། །ཞེས་ཟེར་
བ་སྔ་ཕྱི་མང་ཡང་། ས་བདུན་པ་རྫོགས་པར་བྱེད་པའི་རྣལ་འབྱོར་གྱི་ལམ་གྱི་གོ་
མི་ཆོད་པ་ནི་ཆེས་མུན་སྤྲུལ་ཡིན་ཏེ། ཐེག་པ་རང་རང་གི་འཇུག་སྡོམ་ནམ་སྐྱེས་པ་
ནས་དེ་དང་དེའི་ཚོགས་ལམ་འདོད་དགོས་པའི་ཕྱིར་རོ། །འདི་དང་བསྐྱེད་རིམ་
རྫོགས་རིམ་གྱི་སྨིན་བྱེད་མ་ཡིན་ནོ་ཞེས་དང་། བསྐྱེད་རིམ་ལ་བསྙེན་བསྒྲུབ་བཞི་
-254-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
མ་ཚང་ངོ་ཞེས་ཟེར་བ་རྣམས་ནི་ལམ་འདིའི་གོལ་ས་ཆེན་པོའོ། །དེས་ན། དབང་
བདུན་ལམ་མཆོག་ས་བདུན་སྤང་རྟོགས་བསྒྲུབ། །སྔགས་ཀྱི་ཚོགས་ལམ་ཆུང་ངུ་
རྟོག་སྒོམ་ལམ། །རྫོགས་རིམ་སྨིན་བྱེད་སྒོ་གསུམ་ཡེ་ཤེས་སྦྱོང་། །བསྙེན་སྒྲུབ་
བཞི་ལྡན་བསྐྱེད་རིམ་མཐར་ཕྱིན་ཤོག །ཅེས་བྱའོ། །
སྤྱིར་རྒྱ་བོད་ཀྱི་མཁས་པ་རྣམས་ཀྱིས་དབང་གི་དབྱེ་བ་མང་དུ་གསུངས་
མོད༑ བསྡུ་ན། སྨིན་བྱེད་རྒྱུའི་དབང་། གྲོལ་བྱེད་ལམ་གྱི་དབང་། ཐོབ་བྱ་འབྲས་
བུའི་དབང་དུ་འདུས་པ་ལས། བདུན་པོ་དེ་ཡི་དང་པོ་ནི། དེ་དང་དེའི་དབང་རྫས་
གཏད་པ་སོགས་ཀྱི་བྱེད་པ་ལ་རྟེན་ནས་སློབ་མའི་རྒྱུད་ལ་ནུས་པ་ཁྱད་པར་བ་རེ་
གསར་དུ་སྐྱེས་པ་ཡིན་ལ། གཉིས་པ་ནི་བསྐྱེད་རིམ་ཡན་ལག་དང་བཅས་པ་ཡིན་
ཞིང་༑ གསུམ་པ་ནི་རྫོགས་རིམ་ཀྱི་བསྙེན་བསྒྲུབ་བཞིའོ། །རྫོགས་རིམ་སྨིན་བྱེད་
ལ་བུམ་གསང་། ཤེར་ཡེ། བཞི་པའོ། །དེ་དག་ཀྱང་ལས་ཡེ་གང་རུང་གི་ཕྱག་རྒྱའི་
ནུ་མ་ལ་རེག་པ་དང་། གསང་རྫས་མྱངས་ཤིང་གསང་གནས་ལྟས་པ་དང་། དེ་
དང་སྙོམས་ པར་ ཞུགས་པའི་བདེ་སྟོང་གི་ཡེ་ཤེས་དང་། མི་ འགྱུར་བའི་བདེ་
ཆེན་དང་སྟོང་གཟུགས་ཀྱི་མཐར་ཐུག་ཐུགས་སྐུ་ཟུང་གི་དོན་གོ་བ་རྣམས་ནི་སྨིན་
བྱེད་དང་། སོར་ བསམས། སྲོག་འཛིན། རྗེས་དྲན། ཏིང་ ངེ་ འཛིན་རྣམས་ ཀྱིས་
གྲོལ་བྱེད་དང་། སངས་རྒྱས་པའི་སྐུ་གསུང་ཐུགས་ཀྱི་ཡེ་ཤེས་བཞི་ནི་ཐུགས་
ཀྱི་འབྲས་བུའི་དབང་ཡིན་ལ། ལམ་གྱི་ལག་རྗེས་ནི། ཕར་ཕྱིན་ཐེག་པའི་ས་
བརྒྱད་པ། དགུ་པ། བཅུ་པ། སངས་རྒྱས་སའི་དྲི་མ་རྣམས་སྦྱོང་བ་སྟེ། ཏིང་
ངེ་འཛིན་ཡན་ལག་ མྱུར་བའི་བདེ་ཆེན་སྟོང་བརྒྱད་བརྒྱ་པ་ཕྲག་བཅུ་གཉིས་
ཀྱིས་ འཕོ་བའི་བག་ཆགས་ སྟོང་བརྒྱད་བརྒྱ་པ་ཕྲག་བཅུ་གཉིས་ཀྱི་ས་བོན་
-255-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
བཅོམ་སྟེ། ཀུན་ཏུ་འོད་མ་མཐར་བྱས་པའི་སྔགས་ཀྱི་ཐུན་མོང་མིན་པའི་ས་བཅུ་
གཉིས་ཀྱི་སྤངས་རྟོགས་ཡོངས་སུ་རྫོགས་པར་བྱེད་དེ། རྒྱས་པར་རྫོགས་རིམ་ཀྱི་
བཤད་པར་བལྟ་བའོ། །
དེ་དག་ཀྱང་སྔ་མ་བཞིན་སྨོན་ལམ་དུ་བསྡུས་པ་ཟུར་ན་ཡོད་ཅིང་དབང་
གི་སྔགས་དོན་ནི་མངོན་རྟོགས་ཀྱི་སྔགས་ཀྱི་མཆན་བུ་ན་གསལ་ལོ། ། །
རྒྱས་གདབ་ལ། སྐུ་གསུང་ཐུགས་ཡེ་ཤེས་ཀྱི་རྒྱས་གདབ་བཞིའོ། །
དང་པོ་ལ་སོ་སོ་བ་དང་ཐུན་མོང་བའོ། །
དང་པོ་ལ། རིགས་དྲུག་གི་དང་། ལྷ་གཞན་རྣམས་ཀྱིའོ། །
དང་པོ་ནི། སྤྱིར་རྒྱས་གདབ་ཀྱི་དོན་རོ་མཉམ་དུ་བྱེད་པ་ཡིན་ཞེས་བླ་མ་
གསུངས་ཡང་། ཕྱག་རྒྱ་ཆེན་པོས་རྒྱས་གདབ་ཚུལ་དང་། ཕྱག་རྒྱ་བཞིའི་རྒྱས་
གདབ་སོགས་ནི་དེ་ལྟར་ཡིན་མོད། འདི་ནི། འཇིག་རྟེན་ཕལ་པའི་དམག་རྟགས་
ལ་སོགས་པ་ལྟར་སྡེ་རིས་སོ་སོར་འབྱེད་པའི་མཚན་མ་ཡིན་ཏེ། །འདུལ་བ་ལས།
ཁྱིམ་པ་སོགས་དང་འབྱེད་པའི་ཕྱིར་དུ་སྣམ་སྦྱར་དྲས་ཤིང་དྲུབ་པའམ་དེའི་རྣམ་པ་
ཅན་དང་། དེའི་ནང་ཚན་སོ་སོ་མི་ནོར་བའི་ཆེད་དུ་མཚན་མ་སོ་སོ་དང་། ཕྱི་རོལ་
པའི་དྲང་སྲོང་སོ་སོའི་མཚན་མ་རལ་པའི་ཁྱད་པར་དང་དབྱུག་གུ་དང་ཚངས་སྐུད་
ལ་སོགས་པས་སྡེ་རིས་སོ་སོར་འབྱེད་པ་དང་ཚུལ་མཚུངས་སོ། །དེ་ཡང་རིགས་
བདག་དང་དེའི་རིགས་ཅན་གཉིས་སུ་གནས་པའི་འཁོར་རམ་རིགས་ཅན་རྣམས་
ནི༑ རང་རང་གིས་རིགས་བདག་གཙོ་བོས་རྒྱས་འདེབས་ལ། རིགས་བདག་དྲུག་
པོ་ལས། རང་ཉིད་ལ་རང་ཉིད་ཀྱིས་རྒྱས་འདེབས་བ་ནི་རྒྱུད་གཞན་ནས་བཤད་
ཀྱང་འདིར་མི་བཞེད་དེ། ངོ་བོ་ཉིད་ལ་ངོ་བོ་ཉིད་ཀྱི་རྒྱ་ནི་བཀག་སྟེ་ཞེས་སོགས་
-256-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད། །
རྒྱུ་མཚན་དང་བཅས་ནས་གསུངས་པའི་ཕྱིར་རོ། ཡེ་ལེར། རིགས་གཞན་ལ་མི་
བསྐྱོད་པའི་རྒྱས་འདེབས་གསུངས་པ་ནི། དགོས་པ་རྒྱས་འདེབས་སོ་སོར་ངེས་པ་
མི་ནུས་པའི་གང་ཟག་གི་ངོ་བོར་རམ། འཇུག་པ་བདེ་བའི་ཆེད་དུ། དགོངས་གཞི་
མཐར་ཐུག་ལྷ་ཀུན་ལ་མི་བསྐྱོད་པས་རྒྱས་གདབ་པར་འགྱུར་བ་ལ་དགོངས་པ་སྟེ།
མི་བསྐྱོད་པས་རྣམ་སྣང་། དེས་སྣང་མཐའ། དེས་རིན་འབྱུང་། དེས་དོན་གྲུབ་ལ་
རྒྱས་བཏབ་པའི་ཕྱིར་དང་། འདིར་རྒྱས་གདབ་བྱ་དང་འདེབས་བྱེད་ཀྱི་དོན་ནི་
གཙོ་བོ་བསྐྱེད་བྱ་དང་བསྐྱེད་བྱེད་ཡིན་པས་མི་བསྐྱོད་པ་ནི་རིགས་ལྷག་མའི་
བསྐྱེད་ བྱེད་ ཡིན་ པའི་ ཕྱིར་རོ། །འོ་ན་ མི་བསྐྱོད་པ་ལ་རྡོར་སེམས་ ཀྱིས་
རྒྱས་འདེབས་པ་མ་ཡིན་ནམ་ཞེ་ན། ཡིན་མོད་ཀྱི་དེ་ལའང་འདིས་འདེབས་པས་
གཉིས་ཀའང་རྒྱལ་བ་ཐམས་ཅད་ཀྱི་སྐྱེད་མཛད་དུ་རིག་པར་བྱའོ། །དེ་ལྟར་
ན་འདིར། གདབ་བྱ། འདེབས་བྱེད། འདེབས་ཚུལ་གསུམ་གྱིས་བཤད་པར་བྱ་བ་
ལས༑ དང་པོ་ནི། ཡེ་དམ་དབྱེར་མེད་པའི་དཀྱིལ་འཁོར་ལྷ་ཚོགས་ཏེ། དེ་ཡང་
རིགས་དྲུག་ནི་མུ་སྟེགས་རྗེས་སུ་བཟུང་བའི་ཕྱིར་དུ། དབང་ཕྱུག་གི་ཞལ་ལམ་སྒོ་
དྲུག་གི་ཡོན་ཏན་གྱི་དབང་གིས་ཏེ། རྒྱབ་ཏུ་ཚངས་པ། གཡོན་དུ་གཡོན་གྱི་ལྷ།
གཡས་སུ་མི་འཇིགས་པ། མདུན་དུ་དེའི་སྐྱེས་བུ། སྟེང་དུ་དབང་པོ། འོག་ཏུ་དུས་
ཀྱི་མེ་ཞེས་པ་རལ་པའི་ཐོར་ཚུགས་ཅན་གྱི་ལྷ་དྲུག་ཏུ་འདོད་ལ། དེ་དྲུག་རིམ་པ་
བཞིན་ དུ་ རྣམ་ སྣང་། སྣང་ མཐའ། རིན་ འབྱུང་། དོན་ གྲུབ། མི་ བསྐྱོད་ པ།
རྡོར་སེམས་རྣམས་ཀྱི་དོད་དུ་འདོད་པས། འདིར་ཡང་རལ་པའི་ཅོད་པན་དང་།
ལྷ་དང་ལྷ་མོ་ལྷག་མ་རྣམས་རིན་པོ་ཆེ་སྣ་ཚོགས་པའི་ཅོད་པན་འཛིན་པས་གནས་
པའོ༑ ༑འདིར་རིགས་དྲུག་ལ་རྒྱན་མེད་པར་འདོད་པ་ཡོད་ཀྱང་། དབུ་རྒྱན་
-257-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
མགུལ་རྒྱན་ལ་སོགས་པའི་རྒྱན་ཡོད་མེད་ཀྱི་ཁྱད་པར་མེད་ཀྱི། རིགས་དྲུག་ལ་
རལ་པ་ཕྱི་ནས་མངོན་པར་ཡོད་པ་ལ་དབུ་རྒྱན་གྱིས་སྤྲས་པ་དང་། ལྷ་ལྷག་མ་ལ་
རལ་ པ་ནང་དུ་ཚུད་ནས་མི་མངོན་པར་ བྱས་ པའི་ རིན་པོ་ཆེའི་ སྲོག་ ཞུ་ཅན་
ནོ༑ ༑འདེབས་བྱེད་ནི། མི་བསྐྱོད་པ་དང་རྡོ་སེམས་ཕན་ཚུན་དུ་རྒྱས་འདེབས་
པ་ཡང་སྔོ་ལྗང་སོ་སོར་བྱ་ལ། དོན་གྲུབ་ལ་རིན་འབྱུང་སོགས་གཞན་རིགས་
ཀྱིས་རྒྱས་འདེབས་ཤིང་ལྷ་ལྷག་མ་རྣམས་ལ་རང་རིགས་ཀྱིས་རྒྱས་འདེབས་
པའོ༑ ༑འདེབས་ཚུལ་ནི། མི་བསྐྱོད་པ་དང་རྡོ་རྗེ་སེམས་དཔའ་གཉིས་ཕན་ཚུན་
རྒྱུ་ལ་འབྲས་བུ་དང་འབྲས་བུ་ལ་རྒྱུའི་རྒྱ་སྟེ། རྣམ་ཤེས་ལམ་གྱིས་སྦྱངས་
པའི་འབྲས་བུའི་ཡེ་ཤེས་ཡིན་པའི་ཕྱིར་དང་། ཡེ་ཤེས་རང་དོན་ཆོས་ཀྱི་སྐུ་ལས་
རྣམ་ཤེས་གཞོན་གཟུགས་ཀྱི་སྐུ་འབྱུང་བའི་ཕྱིར་རོ། །རྣམ་སྣང་ལ་མི་བསྐྱོད་པ་ནི་
ལུས་ལ་སེམས་སམ་རྟེན་ལ་བརྟེན་པའི་རྒྱ་སྟེ། རྣམ་སྣང་གཟུགས་ཕུང་དང་ཡུམ་
གྱི་སྐུ། མི་བསྐྱོད་པ་རྣམ་ཤེས་ཕུང་པོ་དང་། ཡབ་ཀྱི་ཐུགས་ཡིན་པའི་ཕྱིར་
རོ༑ ༑རྣམ་ སྣང་ གིས་སྣང་མཐའ་ལ་རྒྱས་བཏབ་པ་ནི། ངག་ལ་ ལུས་ཀྱི་
རྒྱ་སྟེ། སྤྱི་འགྲོ་དང་བསྟུན་ན་སྣང་མཐའ་གསུང་ཡིན་ལ། ལུས་ཀྱི་མགྲིན་པ་
ལ་སོགས་པའི་གནས་ལྔ་ནས་འབྱུང་བའི་ཕྱིར་རོ། །རིན་འབྱུང་ལ་སྣང་མཐའ་ནི་
གྲོགས་ལ་གྲོགས་ཅན་ཏེ། ཕུང་པོའི་ཚོར་འདུ་དང་རྩའི་རོ་རྐྱང་གྲོགས་ཡིན་པའི་
ཕྱིར་རོ། །དོན་གྲུབ་ལ་རིན་འབྱུང་ནི་འབྲས་བུ་ལ་རྒྱུའི་རྒྱ་སྟེ། ཁྲག་སྨིན་པ་ལས་
ཤ་འབྱུང་བའི་ཕྱིར་རོ། ཁམས་དང་སྦྱར་ན་ནི་རླུང་མེ་ཆུ་ས་རྣམས་ཕྱི་མ་ཕྱི་མས་སྔ་
མ་སྔ་མ་ལ་རྒྱས་བཏབ་པའི་ཀུན་ཀྱང་རྒྱུ་ལ་འབྲས་བུ་རྒྱས་གདབ་པའོ།། ལྷ་
གཞན་རྣམས་ནི། རིགས་སོ་སོ་ལ་རང་རང་གི་རིགས་བདག་གམ་སྐྱེད་བྱེད་ཀྱིས་
-258-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད། །
རྒྱས་བཏབ་པའོ། །གཞན་ཡང་ནང་གི་རྩ་དང་བསྟུན་ན། རིན་འབྱུང་
ལ་འོད་དཔག་མེད་ནི་རོ་རྐྱང་ཕན་ཚུན་གྲོགས་ཡིན་ལ། དོན་གྲུབ་ལ་རིན་འབྱུང་ནི།
གཅི་བའི་རྩ་དང་རོ་མ་རྒྱུན་གཅིག་པས་དང་། སྣང་མཐའ་ལ་རྣམ་སྣང་ཡང་རྐྱང་
མ་དང་གཤང་བའི་རྩ་རྒྱུན་གཅིག་པའི་ཕྱིར་དང༌། རྣམ་སྣང་ལ་མི་བསྐྱོད་པ་ནི།
བཤང་བའི་རྩ་འོག་གི་དབུས་ན་གནས་ཤིང་དེ་མི་བསྐྱོད་པའི་གནས་ཡིན་པའི་
ཕྱིར་ རོ། །ཞེས་ ཀྱང་ བརྗོད་ པར་ བྱའོ། སྐུའི་ རྒྱས་ གདབ་ ཐུན་ མོང་ བ་ ནི།
གཙུག་ཏོར་དུ་ཐིག་ལེ་ལ་ཨ་ལས་མི་བསྐྱོད་པ་ཞེས་སོགས་རིགས་དྲུག་དགོད་
པའོ༑ ༑གསུང་ནི། ལྟེ་བར་ སའི་ དཀྱིལ་འཁོར་ལ་ ལོ་ ཞེས་ སོགས་ ཡི་ གེ་
ལྔའོ༑ ༑ཐུགས་ནི། དཔྲལ་བར་ཟླ་བ་ལ་ ཨོ་ཞེས་སོགས་བཞིའོ། །ཡེ་ཤེས་ནི། རྡོ་
རྗེ་ ནོར་ བུའི་ རྩེ་ མོར་ ཨོ་ ཞེས་ སོགས་ གསུང་ རྒྱུན་ ལ་ འབྱུང་ ཡང་། ཨ་
ནི་ཡིག་འབྲུ་ཀུན་གྱི་མཆོག་ཨ་ཀ་རོའི་དོན་ཅན་ཨ་ཐུན་མོང་ངོ༌། །འདི་རྣམས་
སྐུ་སོགས་བཞིར་གང་གིས་བཞག་ཅེ་ན། མཁས་པ་དག རིགས་དྲུག་ཕུང་པོ་ཕྱེ་
བས་ལུས་དང༌། ཡི་གེ་ལྔ་ངག་གི་གནས་ལྔས་ཕྱེ་བས་ངག་དང་། ཐིག་ལེ་བཞི་
གནས་སྐབས་བཞིའི་རྣམ་རྟོག་གིས་ཕྱེ་བས་སེམས་དང་། གསང་གནས་ཆགས་
པའི་གནས་ཡིན་པས་ཡེ་ཤེས་ སོགས་ཞེས་གསུང་མོད། སྐུ་དང༌། ཡི་
གེ་དང་། ཐིག་ལེ་དང་། གཞོམ་མེད་ཀྱི་མཚོན་བྱེད་ནཱ་ད་ཡིན་པ་དེ་གཞིར་བཞག་
པའོ༑ ༑རྣམ་དག་ལ། རྟེན་གྱི་རྣམ་དག་ནི་བཤད་ཟིན།
ཐུན་མོང་གི་རྣམ་དག་ནི། ཡེ་ལེའི་ལྔ་པས་རྡོ་རྗེ་བཞི་དང་སྦྱར་ཞིང་།
སྒྲུབ་ལེའི་གོ་ལྔ་པ་སོགས་ཀྱིས། ནང་ལེའི་མངལ་དང་བཅས་པ་སོ་སོ་དང་ཐུན་
མོང་ལ་སྦྱར་བའི་སྐུ་བཞི་དང་རྣམ་དག་སྦྱར་བ་རྣམས་ཀྱང་ལུགས་གཞན་གྱིས་
-259-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
སྐབས་ འདིར་སྦྱར་མོད་ ཀྱི་རྒྱུད་འགྲེལ་ཉིད་ནས་ འདིར་བསྟན་གྱི་ རྒྱུད་ཚིག་
རྣམ་དག་ཉིད་དུ་གསུངས་པས་ན། ཚིག་མང་ཡང་སྒྲུབ་ཐབས་རྒྱས་པའི་རྣམ་དག་
ནི་འདི་ཉིད་ལ་རྟེན་པར་རིགས་སོ། །འདི་ལ་གསུམ། ཕྱི་ནང་གཞན་གསུམ་གྱི་སྒོ་
ནས་ལྷའི་དང་། གནས་སྐབས་བཞིའི་བྱ་བས་སྐུའི་དང་། གཡས་གཡོན་རླུང་གི་རྒྱུ་
བས་སྟབས་ཀྱི་རྣམ་དག་གོ །དང་པོ་ལ་ནང་རྩའི་འཁོར་ལོས་འཁོར་གྱི་ལྷའི་དང་།
ཕྱི་དུས་ ཀྱི་སྦྱོར་བ་གཙོ་བོ་ཡབ་ཡུམ་ཀྱི་དང༌། གཞན་ཕུང་ ཁམས་ སོགས་ ཀྱི་
གཙོ་འཁོར་ཐུན་མོང་ གི་རྣམ་དག་གོ །སྤྱིར་རྣམ་ དག་ལ་ཡར་དག་མར་དག་
ཕར་དག་ཚུར་དག་སོགས་ཀྱི་བཤད་ཚུལ་གཞན་ཡང་ཡོད་མོད་ཀྱི། བྱ་སྤྱོད་
ལ་རྣམ་དག་མི་གསལ་ཞིང་
། ཡོ་ག་འབྲས་བུ་ཡེ་ཤེས་སོགས་ དང་སྦྱོར་
བས་ ཡར་དག བླ་མེད་ཕུང་ཁམས་སོགས་དང་སྦྱོར་བས་མར་ དག་ཅེས་
བཤད་ན་རུང་ཞིང་། དེ་གཉིས་ཀྱི་དོན་ནི། ཡེ་ཤེས་ལ་སོགས་པའི་སངས་རྒྱས་
པའི་སྤང་རྟོགས་ཀྱི་ཡོན་ཏན་ཉིད་རྟེན་དང་བརྟེན་པར་བཤད་པ་ཡིན་ཞེས་པ་ལ་
ཁྱད་པར་མེད་ཀྱང་། སྔ་མས་ཐོབ་བྱའི་འབྲས་བུ་ཁྱད་པར་དེ་དང་དེ་ཐོབ་པའི་
ཕྱིར་དུ་རྟེན་དང་བརྟེན་ པ་ འདི་ ལྟར་བསྒོམ་ ཞེས་ དང་། ཕྱི་མས་ ཐོབ་
བྱ་དེ་དང་དེ་ཐོབ་པ་ལ་ངོ་སྐལ་གྱི་དྲི་མའི་ཁྱད་པར་འདི་དང་འདི་སྦྱོང་དགོས་
པས་དེ་སྦྱང་བའི་ཕྱིར་དུ་འདི་དང་འདི་སྒོམ་ཞེས་པས་འབྲས་བུ་ལ་དམིགས་
པར་འདྲ་ཡང་དྲི་མ་ངོས་ཟིན་མ་ཟིན་གྱི་ཁྱད་པར་གྱིས་བླ་མེད་ཟབ་པ་ཡིན་
ནོ༑ ༑དེས་ན། བུམ་པ་རྣམས་དང་དུ་བ་ལ་སོགས་བརྒྱད་པ་རྣམས་ཀྱིས་སྙིང་ཁར་
ཆོས་ཀྱི་འཁོར་ལོ་རབ་ཏུ་འགྱུར། ཞེས་པའང་ལམ་དུས་སུ་བུམ་སོགས་བསྒོམས་
པས་སྙིང་ཁ་ཆོས་ཀྱི་རྩ་འཁོར་དྲི་མ་དག་ནས་ཆོས་སྐུར་འགྱུར་ཞེས་པའམ། ཡང་
-260-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
ན་སྙིང་ཁའི་རྩ་འཁོར་དྲི་མ་རྣམ་པར་དག་ནས་བུམ་སོགས་ཀྱི་རྣམ་པར་འཆར་
བར་འགྱུར་ཟེར་རྒྱུ། དག་བྱའི་བྱེད་ཚིག་དག་བྱེད་ལ་སྦྱར་བ་སྟེ། དུས་ཀྱི་དག་
པས་དཔལ་ལྡན་རྡོ་རྗེ་ཅན་འགྱུར་ཞེས་སོགས་ནི་བྱེད་ཚིག་ཐོབ་ཐང་བཞིན་དུ་
སྦྱར་བའོ། །ཚིག་རྣམས་ཀྱི་འབྲུ་ནོན་ངོས་འཛིན་ནི་འགྲེལ་ཆེན་དུ་གསལ་ལོ།
གནས་སྐབས་བཞིའི་བྱ་བ་དང་སྐུ་བཞི་རྣམ་དག་ཏུ་སྦྱར་བ་ཡང་གྲངས་འགྲིག་པ་
ཙམ་མ་ཡིན་གྱི། དཔྲལ་མགྲིན་སྙིང་ལྟར་སྤྲུལ་ལོངས་ཆོས་དག་གམ། སྐུ་
གསུང་ཐུགས་ཡེའི་ཐིག་ལེ་གཞོམ་མེད་བཞིའི་རང་གི་ངོ་བོ་སྐུ་བཞི་རྡོ་རྗེ་བཞིའི་
སྒྲུབ་གཞི་ཁྱད་པར་ཅན་ཉེར་ལེན་གྱི་རྒྱུ་ཉིད་དུ་གནས་ཀྱང་། འཁོར་བའི་སད་རྨི་
གཉིད་བདེ་བཞིའི་ནུས་པ་རྣམས་འབྲལ་རུང་གློ་བུར་བའི་ཚུལ་དུ་གནས་པ་
ལས་དེ་བཞིའི་བྱ་བ་མངོན་འགྱུར་བ་མངལ་བཙས་ཉིན་མཚན་ཀུན་ཏུ་འབྱུང་བ་
རྣམས་ཀྱི་དྲི་མ་རགས་པ་མངོན་གྱུར་བ་དང༌། ཕྲ་བ་ནུས་པ་དང་། ས་བོན་དུ་
གནས་པ་རྣམས་ལམ་རིམ་པ་གཉིས་ཀྱི་བསྙེན་སྒྲུབ་བཞི་བཞིས་རིམ་པ་བཞིན་
ལེགས་ པར་ སྦྱངས་ པས་ སྐུ་ བཞི་ རྡོ་ རྗེ་བཞིར་འགྱུར་བའི་ཕྱིར་ན། སྦྱང་
གཞི་དང་སྦྱང་བྱ་དང་སྦྱོང་བྱེད་དང་སྦྱང་འབྲས་རྣམས་ལ་ངེས་པ་བརྟན་པོ་རྙེད་པ་
ནི་རྣམ་དག་གསུངས་པའི་དགོས་པ་དང་པོར་ཤེས་པར་བྱའོ། །དེ་བཞིན་དུ་རླུང་
གི་རྒྱུ་བ་རྐང་སྟབས་དང་སྦྱར་བ་ཡང་གཡོན་འཕོ་གཡས་འཕོ་སྙམ་རྒྱུ་རྣམས་
གཡོན་བརྐྱང་གཡས་བརྐྱང་མཉམ་པའི་སྟབས་རྣམས་དང་། གཡས་ གཡོན་རེ་
རེའི་འཕོ་ཆུང་ལྔ་པོ་ནམ་མཁའ་ནས་སའི་བར་རིམ་པ་བཞིན། ས་ག་དང་། ཟླུམ་
པོ་དང་། རོལ་པ་དང་། པད་མ་དང་། རྡོ་རྗེའི་གདན་དུ་འགྱུར་ཞེས་པ་སྟེ། འཕོ་བ་
ཆེ་ཆུང་དེ་རྣམས་ལས་རྒྱལ་མཆོག་དང་སྲོག་རྩོལ་གྱིས་སྦྱངས་པས། མཐར་
-261-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
དཀྱིལ་འཁོར་གྱི་ལྷའི་སྟང་སྟབས་དེ་རྣམས་སུ་འཆར་ཞིང་། ལམ་དུས་ས་ཆོག་
ལ་སོགས་པའི་སྐབས་སུ་ལྷའི་ང་རྒྱལ་བརྟན་པོ་དང་བཅས་ཏེ་སྟང་སྟབས་དེ་
རྣམས་བྱས་པས་ལས་རླུང་གི་འཕོ་བ་དེ་རྣམས་འགག་པར་གོ་བར་བྱའི། རྣམ་
པ་འདྲ་བ་ཙམ་རྣམ་དག་གི་དོན་དུ་མི་བཟུང་ངོ༌། །དེ་ལྟར་ན། རྒྱལ་མཆོག་གཉིས་
པ་འདི་ལ་ལས་རྒྱལ་མཆོག་ཏུ་བརྗོད་པའི་རྒྱུ་མཚན་ཡང་། བཙས་ནས་སྲོག་རླུང་
རྫོགས་པ་ནི་འདིའི་སྦྱང་གཞི་ཡིན་ལ། སྲོག་རྫོགས་པ་ན་ལས་དབང་བྱ་བ་
ལ་འཇུག་པའི་ཕྱིར་རོ། །ཞེས་འདིའི་མདོར་བསྡུས་གྱི་འཇུག་ཏུ་གསུངས་སོ། །དེ་
བཞིན་དུ་མངལ་ཏུ་ལུས་རྫོགས་པས་དཀྱིལ་འཁོར་རྒྱལ་མཆོག་དང་། ལོ་བཅུ་
དྲུག་ཚུན་ལ་ཐིག་ལེ་རྫོགས་པས་དང་། དེ་ནས་འཁྲིག་པ་སྤྱོད་པའི་བདེ་བ་རྫོགས་
ཤིང་དེ་ལ་དམིགས་པས་ཐིག་ལེ་དང་ཕྲ་མོའི་རྣལ་འབྱོར་དུ་གསུངས་ཀྱི། འདི་
གཉིས་ཀྱི་གཙོ་བོ་རྫོགས་རིམ་ཡིན་པ་ལ་དགོངས་ནས། འདིའི་འགྲེལ་ཚིག་དང་
རྩ་རྒྱུད་ཀྱི་ཚིག་ལ་རྫོགས་རིམ་སྟོན་པ་ཡང་ཡོད་ལ། དེས་འཁྲུལ་ནས་བླ་མ་མང་
པོས་འདི་གཉིས་རྫོགས་རིམ་ཁོ་ན་ལ་སྦྱར་བ་ནི་རྒྱས་པར་གོང་དུ་བཀག་ཟིན་
ལ༑ འདི་གཉིས་རྫོགས་མཚམས་ཀྱི་འགྲེལ་པར། དཀྱིལ་འཁོར་བའི་ལྷ་རྣམས་
ཀྱིས་རྡོ་རྗེ་བཞི་རྣམས་ནི་བསྒོམས་པའི་སྟོབས་ཀྱིས་དང་། སངས་རྒྱས་རྣམས་ཀྱི་
རྡོ་རྗེ་བཞི་ནི་རྣམ་པར་ཐར་པ་བཞིའི་སྟོབས་ཀྱིས་ཏེ་ཀུན་རྫོབ་དང་དོན་དམ་པའི་
བདེན་པས་ཅེས་གསུངས་པས་ཀྱང་བཀག་སྟེ། བསྒོམས་སྟོབས་ཀུན་རྫོབ་བསྐྱེད་
རིམ་དང་རྣམ་ཐར་བཞི་རླུང་སྟོབས་རྫོགས་རིམ་དོན་དམ་ཞེས་དགོངས་པའི་ཕྱིར་
ཞེས་ཁོ་བོ་སྨྲ་ལ། ཆོས་རྗེ་བླ་མ་དམ་པས་ཀྱང་འདི་མཐུན་གསུངས་སོ། །གཞན་
ཡང་མཁའ་གསང་རྡོ་རྗེ་དང་པདྨའི་བསྐྱེད་ཆོག་ཡི་གེའི་སྒོ་ནས་རྒྱས་པར་མཛད་
-262-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
པའི་ཕྱིར་ཡང་སྟེ། རྫོགས་རིམ་ལ་ཡི་གེ་ཕྱག་མཚན་གྱི་བསྐྱེད་ཆོག་འགོག་པའི་
ཕྱིར་དང༌། ཞལ་ལུང་ ལས་ ཀྱང་། རིམ་པ་དང་པོ་པ་རྣམས་ལ། །ཡི་གེའི་
གཟུགས་སུ་རབ་སྣང་བ། །ཞེས་གསུངས་པའི་ཕྱིར་རོ། །དེ་ལྟར་ན་བསྐྱེད་རིམ་གྱི་
རྣལ་འབྱོར་གསུམ་པ་ཐུགས་རྡོ་རྗེ་སྒྲུབ་པའི་ཡན་ལག་ཐིག་ལེའི་སེམས་རྫོགས་
པ་ཐིག་ལེའི་རྣལ་འབྱོར་བཤད་པ་ལ། །
ཕྱག་རྒྱ་རྟེན་དགོས་པའི་རྒྱུ་མཚན། བསྟན་བྱ་ཕྱག་རྒྱའི་དབྱེ་བ། ཇི་
ལྟར་སྟེན་པའི་ཚུལ། རྣལ་འབྱོར་འདི་རྗེས་དྲན་གྱི་སྨིན་བྱེད་དུ་འགྲོ་ཚུལ་ལོ།།
དང་པོ་ནི། སྤྱིར་རྡོ་རྗེ་ཐེག་པ་ལ་ཆགས་ལམ་ཞེས་བྱ་སྟེ། བཅོམ་
ལྡན་འདས་ཀྱིས་གདུལ་བྱ་གསུམ་ལ་ལྟོས་ནས་ཚུལ་ལམ་སྤྱོད་པ་གསུམ་གསུངས་
པའི་ཕྱིར་ཏེ། དམན་པ་ལ་མོས་པ་ལ་ཆགས་བྲལ་གྱི་དང་། རྒྱ་ཆེན་པོ་ལ་མོས་པ་
ལ་ས་དང་ཕར་ཕྱིན་དང་། ཟབ་མོ་ལ་ལྷག་པར་མོས་པ་ལ་འདོད་ཆགས་ཀྱི་སྤྱོད་
པའམ་ཚུལ་བསྟན་ནོ་ཞེས་ཚུལ་གསུམ་སྒྲོན་མེ་སོགས་ལས་རྒྱ་ཆེར་བཤད་པ་
ལྟར་ཡིན་པའི་ཕྱིར་དང་ཉན་ཐོས་པས་འདོད་ཆགས་མི་སྡུག་པ་བསྒོམས་པས་སྤོང་
ལ༑ ཕར་ཕྱིན་པས་འདོད་ཆགས་ཀྱི་རང་བཞིན་སྟོང་པར་ཤེས་པས་ངོ་བོ་བཀག་
ནས་སྤོང་ཡང་། སྔགས་ལས་འདོད་ཆགས་ཉིད་ཐབས་མཁས་ཀྱི་སྨན་ཆེན་པོ།
སྒྲིབ་པ་མཐའ་དག་གི་ནད་སེལ་བ་དང་། སྐལ་བཟང་སྐྱེ་བོས་གང་སྣང་ཐམས་
ཅད་བདེ་ཆེན་གྱི་བདུད་རྩིར་འཆར་བའི་རྒྱུའི་གཙོ་བོ་ཡིན་པར་ཤེས་ནས་མངོན་
གྱུར་རྒྱ་ཆེར་སྤེལ་ཏེ་ཉམས་སུ་མྱོང་བའི་བདེ་ཆེན་སྔགས་ལམ་གྱི་རང་བཞིན་
ནི་ཡིན་པའི་ཕྱིར་རོ། །མཆོག་དམན་མཐའ་དག་གནས་ལུགས་སྟོང་པ་ཉིད་དང་
ལེགས་པར་སྦྱར་ཞིང་དེ་ལྟར་མི་སྒོམ་པའི་སངས་རྒྱས་བྱང་སེམས་ལའང་སྙིང་རྗེ་
-263-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ཆེན་པོ་བདེ་ཆེན་གྱི་ངོ་བོར་ལྷག་པར་འབར་བས་ཉམས་སུ་ལེན་པ་ནི་དེས་
ན༑ འདོད་ཆགས་བྲལ་བ་ལྟ་བུ་ཡི། ཁམས་གསུམ་ན་ནི་སྡིག་མེད་དེ། །
ཞེས་སོགས་དང་། རིག་པ་འདི་ནི་དོར་བྱས་ན། །ཐབས་གཞན་གྱིས་ནི་སངས་མི་
བརྒྱ་༑ ཞེས་སོགས་དུ་མ་དང་། ཁྱད་པར་རྩ་རྒྱུད་ལས། ཆགས་བྲལ་ལས་གཞན་
སྡིག་པ་མེད། །བདེ་བ་ ལས་ གཞན་བསོད་ནམས་མེད། །ཅེས་དང་། འཕོས་པ་
ལས་ནི་ཆགས་བྲལ་འགྱུར། །ཆགས་བྲལ་ལས་ནི་སྡུག་བསྔལ་འབྱུང་། །ཞེས་
སོགས་ནས། དེ་ཕྱིར་སེམས་ཅན་ཇི་སྲིད་པ། །ཆགས་བྲལ་ལས་འབྱུང་གཞན་དུ་
མིན་༑ ༑ཞེས་སོགས་རྒྱ་ཆེར་གསུངས་སོ། དེ་ཡང་དཔེར་ན། མེ་དེ་ཐབས་དང་
བྲལ་ན་དངུལ་ཆུ་འབྲོས་རྐྱེན་གྱི་གཙོ་བོ་བྱེད་ཀྱང་དངུལ་ཆུ་ལེགས་པར་འཆིང་བ་
ནི་མེ་ཁོ་ན་ལ་རག་ལས་པ་བཞིན་དུ་ཕྱག་རྒྱ་བདེ་ཆེན་གྱི་བརྟེན་ལ་དངུལ་ཆུ་ཇི་ལྟ་
བ་བཞིན་དུ་ གསུངས་ པའི་ཕྱིར་དང༌། ཞལ་ལུང་དུ། གསལ་ ཞིང་ རབ་དགའ་
མཁའ་འདྲ་བ། གཞན་གྱིས་རིག་པར་མི་ནུས་ཏེ། །བུད་མེད་ཕྱག་རྒྱ་སྒྱུ་མ་ནི། །སྒྱུ་
མ་ཀུན་ལས་ཁྱད་པར་འཕགས། །ཅེས་གཞིའི་རང་བཞིན་ལྷན་སྐྱེས་ཟབ་གསལ་
གཉིས་མེད་ཀྱི་ཡེ་ཤེས་དེ་འཁོར་འདས་ཀུན་གྱི་རྩ་བར་སྒྲུབས་ནས་དེ་རྫོགས་པར་
མངོན་དུ་འགྱུར་བ་ནི་ཕྱག་རྒྱ་ཁོ་ན་ལ་རག་ལས་པར་གསུངས་ཤིང་། རིམ་
ལྔར་ཡང་དེ་དང་འདྲ་བ་དང་། བརྟག་གཉིས་སུ་ཡང་། གཞན་གྱིས་བརྗོད་མིན་
ལྷན་ཅིག་སྐྱེས། །གང་དུ་ཡང་ནི་མི་རྙེད་དེ། །བླ་མའི་དུས་ཐབས་སྟེན་
པ་དང་། །བདག་གི་བསོད་ནམས་ལས་ཤེས་བྱ། །ཞེས་གསུངས་ཞིང་། བླ་མ་ཡང་
ཕྱིའི་བླ་མ་ཁོ་ནར་མ་ཟད་ཀྱི། ནང་གཏུམ་མོ་དང་གསང་བའི་རིག་མ་ཡང་བླ་མ་
ཉིད་དུ་ཞལ་ལུང་ལས་རྒྱས་པར་གསུངས་སོ། །དེ་ལྟར་ན་ཕར་ཕྱིན་ཐེག་པའི་
-264-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
ལམ་ཇི་ཙམ་བསྒོམས་ཀྱང་། སངས་རྒྱས་ཀྱི་ཡེ་ཤེས་ཀྱི་འཛིན་སྟངས་
ཀྱི་ཡུལ་དོན་དམ་ གནས་ ལུགས་ཀྱི་ཆོས་ཉིད་ལ་གཉིས་སྣང་ནུབ་པར་ནུས་
ཀྱི་ དམིགས་ པའི་ སྣང་ ཡུལ་ཐ་སྙད་ གནས་ ལུགས་ བདེ་ གཤེགས་ སྙིང་པོའི་
རླུང་སེམས་མངོན་དུ་འགྱུར་བར་མི་ནུས་པས་སྤྱིར་སྔགས་ལམ་མཐའ་དག་དང་།
ཁྱད་པར་ཕྱག་རྒྱ་ནི་འདིའི་ཐབས་ཀྱི་གཙོ་བོ་ཡིན་པའི་ཕྱིར་ན་རྟེན་དགོས་པ་ཡིན་
གཉིས་པ་ནི། སྤྱིར་རྒྱུད་འགྲེལ་གྱི་སྟོད་སྨད་ཀུན་ཏུ། ལས་ཀྱི་ཕྱག་
རྒྱ་དང་། ཡེ་ཤེས་ཀྱི་ཕྱག་རྒྱ་དང་། ཕྱག་རྒྱ་ཆེན་མོའི་དངོས་གྲུབ་ཅེས་ཕྱག་རྒྱ་
གསུམ་ཉིད་དུ་བསྡུས་པ་མང་། དེ་གསུམ་ནི་རིམ་པ་བཞིན། སྒྲ་དང་ལན་
བུ་སོགས་དང་ལྡན་པའི་ཕྱི་རོལ་གྱི་བུ་མོ་དང་། དེའི་དོན་སྤྱི་ཡིད་ངོར་ཤར་བ་ལྷ་
མོར་བསྒོམ་པ་དང་། སྟོང་གཟུགས་ཕྱག་རྒྱ་ཆེན་མོ། །ཤིན་ཏུ་ཕྲ་བའི་རླུང་སེམས་
ལྷ་མོ་དངོས་སུ་བཞེངས་པ་འདི་གསུམ་ལས་རིམ་པ་བཞིན་འདོད་པ་དང་ཁམས་
གོང་དང་མཆོག་གི་དངོས་གྲུབ་གཏེར་བར་གསུངས་ལ། བསྡུས་རྒྱུད་པ་
གཞན་དག ཕྱག་རྒྱ་གསུམ་པ་ཆོས་ཉིད་དོན་དམ་བདེན་པ་ཁོ་ན་ལ་འཆད་པ་
ནི་སེམས་འགྲེལ་གསུམ་དུ་རྒྱ་ཆེར་བཀག་གོ །འདིའི་སྐབས་ལ་ལར་ཕྱག་རྒྱ་
བཞིར་མང་གསུངས་ཏེ། སྒྲུབ་ལེའི་བརྒྱ་དང་བདུན་ པར། ལས་ དང་ དམ་
ཚིག་དག་དང་། ཆོས་དང་། ཡེ་ཤེས་ཀྱི་ཕྱག་རྒྱ་ཞེས་གསུངས་པ། རྒྱུ་སོ་སོ་
ལ་སྦྱར་ན། སྨད་འཚོང་དང་གཞན་དབང་གི་བུད་མེད་དང་རང་དབང་གི་བུ་
མོ་དང་རང་གི་ཆུང་མ་རྣམས་སོ། །རྒྱུད་གཅིག་ལ་གཙོ་བོར་སྦྱར་ན། ལོ་བཅུ་
གཉིས་མ། བཅུ་དྲུག་མ། ཉི་ཤུ་མ། སུམ་ཅུ་མ་རྣམས་ཏེ། འདི་དག་ནི་གཙོ་བོར་
-265-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ལས་ཀྱི་ཉིད་ལ་དབྱེ་བའོ། །ཡེ་ལེའི་དོན་གསུམ་པར། ལས་ཡེ་དམ་ཆེན་བཞི་
གསུངས་པའི་དང་པོ་གཉིས་སྤྱི་འགྲོ་བཞིན། གསུམ་པ་ནང་གི་གཏུམ་མོ། བཞི་པ་
ཆོས་དབྱིངས་སྟོང་གཟུགས་ཕྱག་རྒྱ་ཆེན་མོའོ། །འདི་གཉིས་བླ་མ་དམ་པས་རྣམ་
སྣང་མངོན་བྱང་དང་ནཱ་རོ་འགྲེལ་ཆེན་གྱི་ལུང་ལ་བརྟེན་ནས་གོ་ལོག་པ་ནི་གཞུང་
གི་ ཚིག་ དོན་ ལ་ མ་ ཞུགས་ སོ། །གཞན་ ཡང་། ལས་ རྒྱའི་ དབྱེ་ བ་ རྒྱས་ པ་ནི། །
རྣལ་འབྱོར་མ་སོ་དྲུག་འཇིག་རྟེན་ན་རིགས་དང་ལས་སོ་དྲུག་སྤྱོད་པའི་མི་མོའི་
ཚུལ་འཛིན་ཚུལ་རྒྱས་པར་གསུངས་ཞིང་། ཁྱད་པར་དབང་ལེའི་བརྒྱ་བཅོ་
བརྒྱད་པར་གཤེགས་མ་བཞི་དང་སེམས་མ་དྲུག་ཚ་མོ་བུ་མོ་ལ་སོགས་པ་བཅུའམ།
དམང་རིགས་མོ་སོགས་བཅུ་དང་སྦྱར་བ་ལོ་བཅུ་གཅིག་མ་ནས་ཉི་ཤུ་མའི་བར་
རྣམས་དབང་བསྐུར་བའི་དུས་ཀྱི་རིག་མ་དང་། དེ་ནས་ཁྲོ་མོ་བཅུ་ལོ་ཉེར་གཅིག་
ནས་སུམ་ཅུའི་བར་དང་། དེ་ནས་གསུང་འཁོར་གྱི་བརྒྱད། དེ་ནས་རབ་གཏུམ་མ་
བརྒྱད་དེ་ལོ་ཞེ་དྲུག་གི་བར་གྱི་རིག་མ་རྣམས་ལམ་སྒོམ་དུས་ ཀྱི་ཕྱག་རྒྱར་
གསུངས་སོ། །ཕྱག་རྒྱ་རེ་རེ་ལ་ཡང་འཁྲིག་སྤྱོད་པའི་གནས་སྐབས་ལ་བཏགས་
པའི་ མིང་ འདོགས། སེམས་ པ་ དང༌ རེག་ པ་ དང་ རྡོ་ རྗེ་ ཞུགས་ པ་ དང་ བསྲུབ་
པ་དང་ཐིག་ལེ་ལྷུང་བ་དང་། ཆགས་པ་ཉམས་པ་ལ། མ་དང་སྲིང་མོ་དང་བུ་
མོ་དང་ཚ་མོ་དང་ཆུང་མ་དང་མཛའ་མོའི་མིང་དང་། དཔྲལ་མགྲིན་སྙིང་གསུམ་
གྱི་ཐིག་ལེ་ལ་སྐུ་གསུང་ཐུགས་ཀྱི་ཕྱག་རྒྱ་གསུམ་སྟེ་ ཕྱག་རྒྱ་དགུར་བཤད་
པ་དང་། ཡང་ཕོ་མོ་འདུས་པ་སྐྱེས་པ་དང་བུད་མེད་དང་། ཙུམྦྷ་ན་སོགས་དང་།
བདེ་བ་རྒྱས་པ་རྣམས་ལ་མཆོག་དང་གསང་བ་དང་ལས་དང་ཆོས་ཀྱི་ཕྱག་རྒྱུར་
བཤད་ལ། རྡོ་རྗེ་དབྱིངས་ཀྱི་དབང་ཕྱུག་མ་དང་། སྒྲོན་མ་དང་། གོས་དཀར་
-266-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
མོ་དང༌། མཱ་མ་ཀཱི་དང་། སྤྱན་མའི་རིགས་ཅན་ཀྱི་རིག་མ་ལྔ་ལ་མིང་འདོགས་
དཔལ་ལྡན་བཟང་མོ་དང་། པད་མ་ཅན་དང་། དུང་ཅན་མ་དང་། སྣ་ཚོགས་
མ་དང་། སྣ་ཆེན་མ་རྣམས་སུ་བཤད་ཅིང་། ཆོས་དབྱིངས་རྡོ་རྗེ་མ་སོགས་སེམས་
མ་དྲུག་རིགས་སྐད་ཕུག་རོན་ལྟ་བུ་རྣམས་དང་། བྱིན་པ་སྦོམ་ཞིང་སྣ་ཅུང་ཟད་ཡོ་
བ༑ མཛེས་མ་དང་། ལྷ་མོ་དང་། ཤ་ཟ་མོ་དང་། མི་མོ་དང་། སྲིན་མོ་དང༌། ཀླུ་མོ་
རྣམས་ཀྱི་མིང་འདོགས་དང་། དེ་ཐམས་ཅད་ཀྱི་ལུས་དབྱིབས་དང་དྲིའི་སྒོ་ནས་
བརྟག་ཐབས་ལ་སོགས་པ་གསུངས་སོ། །འདི་དག་གི་རྣམ་གཞག་ནི་སྤྱིར་མ་རྒྱུད་
རྒྱས་པ་བདེ་མཆོག་རྩ་བཤད་ཀྱི་རྒྱུད་ནས་རྒྱ་ཆེར་འབྱུང་ཞིང་། བཤད་རྒྱུད་རྡོར་
ཕྲེང་དང་། བརྟག་གཉིས་སོགས་ནས་ཀྱང་། ལས་བརྒྱ་རིགས་ལྔར་གསུངས་པ་
མང་མོད་ཀྱི། འཇམ་དཔལ་ཞལ་ལུང་ལས་ནི་གཤེགས་མ་བཞི་དང་སྦྱར་བའི་
པད་མ་ཅན་དང་། དུང་ཅན་མ་དང་། རི་མོ་ཅན་དང་། གླང་ཆེན་མ་བཞིའི་མཚན་
ཉིད་ གསལ་ ཞིང་ རྒྱས་ པར་ གསུངས་སོ། །དེ་ ཡང་དེ་བཞི་ རིམ་པ་བཞིན། མཱ་
མ་ཀི་དང་ གོས་དཀར་མོ་དང༌། སྒྲོལ་མ་དང་སྤྱན་མའི་རིགས། མདོག་དམར་
པོ་དང་དཀར་སེར་དང་སྔོ་སངས་དང་སྨྱུག་མོ། ནུ་མ་ཏིལ་འབྲས་དང་། ན་ར་
ག་དང་། ཤིང་ཐོག་པ་ལ་འདྲ་བ་དང་། གཡས་གཡོན་དུ་དགྱེ་བ། དྲི་པདྨ་དང་།
བ་ཚྭ་དང་ཤ་རློན་དང་ཆང་གི་དྲི། དབྱིབས། སྣ་ལྕེ་ཏིལ་འདྲ་བ་ལ་རྒྱབ་རྒུར་ཞིང་། །
བྲང་མཛེས་པ། སྤུ་འཁྱིལ་ཞིང་གསུས་གཉེར་གསུམ་ཡོད་པ། སེན་མོ་དམར་ཞིང་
རིང་པ་རྣམས་དང་། སྐྲ་རིང་ཞིང་སྣ་ཡང་རིང་བ་དང་། ལུས་ཆུང་ཞིང་བརླ་ཤིན་ཏུ་
མཛེས་པ། འཆུ་འཕྱང་ཞིང་རྗེ་ངར་བྱ་རོག་འདྲ་བ། སྐད་ཕུག་རོན་ལྟ་བུ་
རྣམས་དང་། བྱིན་པ་སྦོམ་ཞིང་སྣ་ཅུང་ཟད་ཡོ་བ། ལུས་སྦོམ་ཞིང་དྲི་ང་ལ་རྡུལ་
-267-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
མང་བ་རྣམས་སོ། །རཀྟའི་དྲི་ནི་སྐྱུར་བ་དང་། མངར་བ་དང་། ཚ་བ་དང་། ང་བ་
རྣམས་སོ། །སྤྱོད་པ་ནི། གླང་ཆེན་གྱི་འགྲོས་འདྲ་བ་དང་། འོ་མ་དང་ཞོ་ལ་སྲེད་
པ་དང་། ངོ་ཚ་མེད་ཅིང་ཁྲོ་འདོད་ལ་འཐབ་མོས་དགའ་ཞིང་གན་རྐྱལ་དུ་ཉལ་
བ་དང་། སྤྱོད་པ་ཤིན་ཏུ་རྙིང་བ་རྣམས་སོ། དེ་དག་ལ་ཐུན་མོང་གི་སྐྱོན། རོལ་ཚེ་
རྒྱབ་ཀྱིས་ཕྱོགས་པ་དང་། ཁོང་དུ་དགའ་ཞིང་ཚིག་མང་དང་། །བགོ་བ་བཞིན་དུ་
བཀའ་ཡང་བཅོག །འོ་བྱས་ཁ་ནི་འཕྱིད་བྱེད་དང་། །བླ་མའི་ཡོན་ཏན་ཤེས་གྱུར་
ཀྱང་། །གཞན་དུ་དེ་ལ་ཅུང་ཟད་འཆད། །བླ་མ་མ་མཐོང་ལྟར་བྱེད་ཅིང་། འོངས་
ཀྱང་དེ་ལ་ཕྱག་མི་འཚལ། །རྗེ་བཙུན་དེ་དང་མི་མཐུན་པའི། །མི་གཞན་དེ་དང་
བརྩེ་བར་བྱེད། །དེས་སོགས་རབ་དབྱེ་མི་རུང་སྟེ། །མཁས་པས་རབ་ཏུ་སྤང་བར་
བྱ༑ ༑ཞེས་གསུངས་ལ། ཡོན་ཏན་ནི། མིག་གི་རྩ་དང་མིག་རྩ་རྒོད། །སླང་ཞིང་
སྐད་ཅིག་བསམ་པ་དང་
། །སྐད་ཅིག་རྒོད་པའི་འཕྲོ་བཞག་ནས། །བསམ་ཞིང་
སྨྲའམ་ ཡང་ན་ འཛུམ། །རྗེ་ བཙུན་ བླ་ མ་ མཐོང་གྱུར་ན། །དགའ་ ཞིང་ མཛེས་
བལྟ་འཛུམ་པར་བྱེད། །དེ་ཡིས་བཀའ་སྩལ་ཉན་ཞིང་མགོ །སྟེག་པའི་ཚུལ་
གྱིས་ཞེ་སར་ལྡན། །གཞན་དུ་དེ་ལ་སྙན་པར་བརྗོད། །དེ་མཐོང་འགྲོགས་
ལ་འཁྱུད་ཅིང་བརྟེན། །ཕྱག་ལ་འཁྲི་ཞིང་སོར་ཚིགས་སྟོད། །ཞེས་ སོགས་
གསུངས་པ་རྣམས་སོ། །དེ་བཞིན་དུ་གསང་གནས་ཀྱི་མཚན་ཉིད་ཀྱང་རྒྱས་པར་
གཞུང་དེར་གསུངས་སོ། །
གསུམ་པ་ནི། དེ་ལྟར་བརྟག་པའི་ཕྱག་རྒྱུ་དང་པོར་ལོངས་སྤྱོད་སྦྱིན་པ་
ལ་སོགས་པས་ཀྱང་དབང་དུ་བྱས་ཏེ། ཐོག་མར་བསླབ་པའི་གཞི་དང་སེམས་
བསྐྱེད་ལ་སོགས་པ་སྦྱིན་ཞིང་ཐེག་པ་ལ་ལྷག་པར་མོས་སུ་བཅུག་ནས། འདོད་
-268-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
པའི་བསྟན་བཅོས་ལས་བཤད་པའི་སྒྱུ་རྩལ་དྲུག་ཅུ་རྩ་བཞི་པ་ལེགས་པར་སྦྱོང་དུ་
གཞུག་ཅིང་
། བྱང་ནས་སྒོ་གསུམ་ལས་སུ་རུང་བ་ན། དབང་བསྐུར་ནས་དམ་
ཚིག་དང་སྡོམ་པ་ལ་ལེགས་ལེགས་པར་བཀོད་དེ། དུས་ཁྱད་པར་ཅན་ལ་བབ་པ་
ན་ཚོགས་འཁོར་དང་བཅས་པས་བླ་མ་ལ་ཕུལ་ནས་གསང་དབང་བླངས་ལ་དེ་
རྗེས་ཕན་ཚུན་རྗེས་ཆགས་ཀྱི་སྦྱོར་བ་རྣམས་དང་ཕན་ཚུནགསོལ་གདབ་བྱེད་ཚུལ་
ཞལ་ལུང་ལས་གསུངས་པ་ལྟ་བུ་སྔོན་དུ་གཏང་སྟེ། ལུས་དང་མཁའ་གསང་བྱིན་
གྱིས་རློབ་ཚུལ་སྐབས་འདིའི་འགྲེལ་ཆེན་དུ་རྩ་རྒྱུད་དྲངས་པ་རྣམས་ཀྱི་དོན་མངོན་
རྟོགས་སུ་བཀོད་པ་ཇི་ལྟར་བ་བཞིན་དུ་བྱ་སྟེ། དེ་ཡང་དུང་ཅན་མའི་རྩའི་རྩེ་མོ་
ལེགས་པར་བཙལ་བ་སྔོན་དུ་བཏང་ནས་ལུས་ལྷ་དང་ངག་སྔགས་དང་སེམས་
ཆོས་ཀྱི་འདུ་ཤེས་ཏེ་འདུ་ཤེས་གསུམ་ལྡན་གྱི་སྙོམས་འཇུག བདེ་བ་ཕལ་པ་
ལ་སྲེད་པའི་སྲེད་པ་ཅུང་ཟད་ཀྱང་མ་འདྲེས་པར་འགྱུར་མེད་བདེ་ཆེན་གྱི་རྟེན་བྱང་
ཆུབ་ཀྱི་སེམས་འཕེལ་བཞིན་པའི་ཐབས་འཛག་མེད་ཚངས་སྤྱོད་ཀྱི་བརྟུལ་ཞུགས་
ལྷུར་ལེན་པའི་བསམ་པས་སྤྱད་པར་བྱ་བ་ཁོ་ན་ཡིན་ལ། དེ་ཡང་བསྐྱེད་རྫོགས་ཀྱི་
ནུས་པ་མི་བརྟན་པའམ་བརྟན་ཡང་སོ་ཐར་གྱི་བསྟན་པ་གཙོ་བོར་གསུངས་དགོས་
ན༑ འདི་དག་ཡིད་ཀྱིས་མོས་པར་བྱེད་པའི་ཡེ་རྒྱ་ལ་བརྟེན་པར་བྱ་བ་ཡིན་ནོ། །
བཞི་པ་ནི། རྣལ་འབྱོར་འདི་བསྐྱེད་རིམ་གྱི་བསྙེན་བསྒྲུབ་གསུམ་
པའི་ཡན་ལག་ཡིན་པ་བཞིན་དུ་རྫོགས་རིམ་གྱི་རྗེས་དྲན་ཡང་གསུམ་པ་ཡིན་པའི་
ཕྱིར་དང་། ཡེ་ལེའི་དོན་གསུམ་པར། རྒྱལ་བའི་ལྷན་སྐྱེས་བདེ་བ་འདི་ནི་འཕེལ་
བའི་དོན་སླད་དང་པོར་ལས་ཀྱི་ཕྱག་རྒྱ་བསྟེན་པར་བྱ། །ཞེས་སོགས་ཚིགས་
བཅད་གསུམ་གྱིས་བསྐྱེད་རྫོགས་ཐུན་མོང་གི་ཐིག་ལེ་དང་ཕྲ་མོའི་རྣལ་འབྱོར་
-269-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
གསལ་བར་ གསུངས་ པའི་ ཕྱིར་རོ། །འོན་ཀྱང་། རྒྱལ་མཚན་རྩེ་ལ་འགོག་ པ་
གང་༑ དེ་ནི་ཤེས་རབ་ཡེ་ཤེས་སྐད་ཅིག་གལ་ཏེ་ཐིག་ལེའི་ཕྲེང་བ་གཡོ་བ་མེད་
པས་བདེ་ནའོ། །ཞེས་པས་རྗེས་དྲན་གྱི་སྐད་ཅིག་ཐ་མ་ནི། སློབ་ལམ་གྱི་ཡས་
བབས་མཐར་ཐུག་ནོར་བུའི་རྩེ་མོར། མས་བརྟན་འགྱུར་མེད་ཀྱི་སྐད་ཅིག་དང་
པོ་དེ་མ་ཐག་ཏུ་འདྲེན་ངེས་ཆ་བཅུ་དྲུག་པར་གསུངས་ཀྱང་། བསྐྱེད་རིམ་གྱི་ཡས་
བབས་འདི་ལ་ཟླ་བའི་ཆ་བཅོ་ལྔ་གང་བའི་ཚུལ་དུ་བྱོན་པར་བཤད་པ་ནི། མོས་ངོ་
ཙམ་ལ་ནོར་བུའི་རྩེར་བརྟན་པ་ཡང་རུང་མོད་ཀྱི། དངོས་གནས་ལ་བསྐྱེད་རིམ་
པས་གསང་གནས་ཀྱི་རྩ་འཁོར་ལས་སྨྲ་བར་གཟུང་མི་ནུས་པ་ལ་དགོངས་པ་ཡིན་
བཞི་པ་ཡེ་ཤེས་རྡོ་རྗེ་སྒྲུབ་ཆེན་གྱི་ཡན་ལག་བདེ་བ་ལ་དམིགས་པ་
ཕྲ་མོའི་རྣལ་འབྱོར་ནི། རྫོགས་རིམ་མས་བརྟན་གྱི་མཐར་ཐུག་མཐོང་སྒོམ་གྱི་
བསྡུས་པ་ཏིང་ངེ་འཛིན་གྱི་ཡན་ལག་འགྱུར་མེད་བདེ་ཆེན་ཉི་ཁྲི་ཆིག་སྟོང་དྲུག་
བརྒྱའི་སྟོང་བརྒྱད་བརྒྱ་པ་ཕྲག་རེ་རེས་ངོ་སྐལ་གྱི་འཕོ་བའི་བག་ཆགས་སྟོང་
བརྒྱད་བརྒྱ་པ་ཕྲག་རེ་རེའི་ས་བོན་རྩ་བ་ནས་དྲུངས་ཕྱུང་སྟེ་ཀུན་ཏུ་འོད་ལ་སོགས་
པའི་ས་བཅུ་གཉིས་པོ་རེ་རེ་བགྲོད་ཅིང་། དེ་ནས་ནོར་བུའི་རྩེ་ནས་གསང་
བ་དང་། དེ་ནས་ལྟེ་བ་དང་། སྙིང་ཁ་དང༌། མགྲིན་པ་དང་། དཔྲལ་བ་དང་།
གཙུག་ཏོར་རྣམས་སུ་ས་གཉིས་གཉིས་བགྲོད་པར་བྱེད་པའི་ལམ། སྒྲུབ་ཆེན་
གྱི་མཐར་ཐུག་དེའི་སྨིན་བྱེད་ཀྱི་ལམ་ཁྱད་པར་ཅན་དུ་བྱ་བའི་ཕྱིར་དུ་རྡོ་རྗེ་
བཞིའི་ཐིག་ལེ་འཁོར་ལོ་བཞི་འབྲས་བུ་བཞིའི་ཚུལ་དུ་དེ་བཞིན་གཤེགས་པའི་སྒྲ་
བཤད་ཀྱི་སྒོ་ནས་སྟེང་དུ་གཤེགས་པ་སྟེ། རིམ་པ་དང་པོར་ཡང་མོས་པ་ཙམ་དུ་མ་
-270-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
ཟད་བདེ་བ་རྗེས་མཐུན་པ་འདྲེན་པར་ངེས་པའི་རྣལ་འབྱོར་རོ། །དེ་ཡང་འདིའི་
རྒྱུད་ཚིག་ལས། ཤེས་རབ་ཆོས་འབྱུང་དག་ལ་གནས་པ་ཞེས་པ། འགྲེལ་པར།
ཆོས་འབྱུང་དངོས་ཀྱི་ནང་དུ་བྱང་སེམས་ཕབ་ནས་བསྒོམ་པར་བླ་མེད་གཞན་
ནས་འབྱུང་བ་ལྟ་བུ་མིན་གྱི། འགྲེལ་པར་ཆོས་འབྱུང་ན་གནས་པའི་ཨ་བ་དྷཱ་ཏཱིའི་
མས་སྣ་ཉིད་ལ་དེར་བཏགས་པར་གསུངས་པས་ཀྱང་འཛག་མེད་ཀྱི་ཚངས་སྤྱོད་
ནི་ལུགས་འདིའི་ལམ་གྱི་གཙོ་བོར་བསྟན་ལ། བླ་མེད་གཞན་གྱི་དངོས་བསྟན་
རྣམས་གཡོ་བ་དེ་དང་འཛག་བདེར་ཤུགས་ལ་བསྟན་པས་མཐར་དབང་བཞི་པའི་
ལམ་གྱི་མཐར་ཐུག་འདི་ལེགས་པར་གནོན་དགོས་ཤིང་། འགྱུར་མེད་ཀྱི་བདེ་
ཆེན་ལས་གཞན་གྱི་འགྱུར་བའི་བག་ཆགས་འཇོམས་མི་ནུས་སོ་ཞེས་གོ་བར་བྱས་
ནས་ལམ་གྱི་མཐར་ཐུག་སྟོན་པའི་རྒྱུད་འདི་ལ་ཤིན་དུ་གུས་པར་བྱོས་ཤིག དེ་
ལྟར་ན་བསྐྱེད་རིམ་བསྙེན་བསྒྲུབ་བཞི་པོ་འདི་བྱང་ཆུབ་བཞི་དང་སྦྱོར་བ་ན་རིམ་
པ་བཞིན་རྣམ་པ་ལྔ་དང་རྣམ་པ་ཉི་ཤུ་དང་སྐད་ཅིག་མ་གཅིག་དང་རྣམ་པ་སྣ་
ཚོགས་པའམ་སྒྱུ་འཕྲུལ་དྲྭ་བས་བྱང་ཆུབ་པ་ཡིན་པས་ཐིག་ལེའི་རྣལ་འབྱོར་རམ་
རྗེས་དྲན་གྱི་ངོ་བོ་ནི་བསྐྱེད་རྫོགས་སོ་སོའམ་ཡས་བབས་ཀྱི་བདེ་ཆེན་མཐར་ཐུག་
པའི་སྐད་ཅིག་མ་ཡིན་པས་སྐད་ཅིག་མ་གཅིག་དང་། ཕྲ་མོའི་རྣལ་འབྱོར་རམ་
ཏིང་ངེ་འཛིན་གྱི་ཡན་ལག་ནི་བསྐྱེད་རྫོགས་སོ་སོའི་མས་བརྟན་གྱི་ཐིག་ལེ་ཐ་
མ་ཡེ་ཤེས་ཀྱི་ཐིག་ལེ་ལས་དང་ཞིང་གསལ་བའི་ཡེ་ཤེས་ཀྱི་འཁོར་ལོ་སྤྲོས་པས་
རྣལ་འབྱོར་པ་རང་སྣང་གི་ཁམས་གསུམ་པོ་མཐར་ཐུག་གི་ལས་སྣང་བེམ་ཆོས་ཀྱི་
དྲི་མ་ཕྲ་རགས་རྣམས་ལེགས་པར་སྦྱོང་བས་སྒྱུ་འཕྲུལ་དྲྭ་བས་བྱང་ཆུབ་པའོ། །དེ་
ལྟར་སྒོ་གསུམ་ཡེ་ཤེས་དང་བཅས་པའི་དྲི་མ་ རགས་པ་སྦྱོང་བ་བསྐྱེད་རིམ་
-271-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
གྱི་དངོས་གཞི་བསྙེན་སྒྲུབ་བཞིའི་རྣམ་པར་བཞག་པ་རྣམས་རྒྱ་ཆེར་བཤད་ཟིན་ལ།
ཞིབ་ཆ་ཕྲ་མོ་རྣམས་ནི་རྒྱུད་འགྲེལ་དང་ངག་རྒྱུན་མཐོང་རྒྱུད་དང་བཅས་པ་རྣམས་
ལས་ཤེས་པར་བྱའོ། །
བསྐྱེད་རིམ་གྱི་འཇུག་གི་རྣལ་འབྱོར་ནི། གཞུང་ལུགས་གཞན་
ལས་ཐུན་མཚམས་ཀྱི་རྣལ་འབྱོར་བཅུ་བཞི་ལ་སོགས་པར་ཕྱེ་ནས་གསུངས་མོད་
ཀྱི༑ འདི་ནི། རྒྱུད་ལས། ཕྲ་མོའི་དེ་མ་ཐག་ནས་རྫོགས་རིམ་རྒྱས་པར་གསུངས་
ཏེ༑ དེའི་མཐར་བསྐྱེད་རིམ་གྱི་ཉེར་བསྡུ་གསུངས་པས་བཟླས་པ་མཆོད་བསྟོད།
མདུན་བསྐྱེད་མཎྜལ་མཆོད་པ་དང་བཅས་པ་ བྱས་ནས་ སྟན་ཐོག་དེ་ ཉིད་དུ།
རྣལ་འབྱོར་པ་ཡོངས་རྫོགས་ཡིན་ན་རྫོགས་རིམ་ལོང་སྐབས་དང་བསྟུན་པ་ཡང་
བསྒོམས་ནས་ཉེར་བསྡུ་བྱ་དགོས་པས་ན། ཡོངས་རྫོགས་ལ་ལྟོས་ཏེ་རྫོགས་
རིམ་ཡང་བསྐྱེད་རིམ་དང་འབྲེལ་བའི་ཐུན་གྱི་དངོས་གཞིའི་རྣལ་འབྱོར་ཡིན་ཞིང་
བསྐྱེད་རིམ་རྐྱང་པ་བས་ནི་རྫོགས་རིམ་སྒོམ་དོན་མེད་པས་བཟླས་མཆོད་ཀྱི་
མཐར་ཉེར་བསྡུ་བྱའོ། །གང་ལྟར་ཡང་འཇུག་ལ། ཐུན་དངོས་ཀྱིས་བསྡུས་
པ་དང་། ཐུན་མཚམས་ཀྱིས་བསྡུས་པ་གཉིས་སུ་བྱས་ནས་དང་པོ་ལ་བཟླས་པའི་
རྣམ་གཞག་རྒྱས་པ་དང་། མཆོད་པ་རྒྱས་པ་ནི་མཆོད་ཕྲེང་དུ་བཤད་ཟིན་ཅིང་།
ཉེར་བསྡུ་ནི། བརྟེན་པ་ལྷ་རྣམས་ལུས་ཀྱི་རྩའི་འཁོར་ལོ་སོ་སོ་ལ་བསྡུ་ལ་དེ་ཡང་
གཙུག་ཏོར་དུ་བདེ་ཆེན་འཁོར་ལོའི་གཙོ་བོ་ཡབ་ཡུམ་ཞལ་ཕྱག་ཡོངས་རྫོགས་
བསྡུས་ནས་ཞལ་གཅིག་ཕྱག་གཉིས་པ་གནས་པའི་རྩ་འཁོར་ལྷག་མ་ལ་གཞན་
རྣམས་བསྡུ་བར་གོ་དོན་དུ་བྱ་ལ་རྟེན་བསྡུ་བ་མི་གསལ་ཡང་། ཀ་བ་རྣམས་དང་རྡོ་
རྗེའི་ཕྲེང་བར་ལུས་ཕྱི་དཀྱིལ་འཁོར་རྩིག་པ་ཉིད་ནི་རྒྱུད་པ་རྣམས་ཀྱི་མཛད་དོ།།
-272-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
ཅེས་སོགས་ཁམས་ཀྱི་རྣམ་གཞག་གི་དོན་དྲན་ནས་དག་བྱ་དེ་དང་དེ་དག་ཏུ་
གཞལ་ཡས་ཁང་གི་ཆ་དེ་དང་དེ་དག་བསྡུ་བར་མོས་པར་བྱའོ། །བསྡུས་ནས་ཐུན་
མཚམས་བྱ་བ་ནི། འགྲོ་འཆག་ཉལ་འདུག་ཀུན་ཏུ་ལྷའི་སྣང་ཞེན་བརྟན་ལ་
བདེ་སྟོང་གི་རྒྱས་ཐེབས་པ་ནི་གཙོ་བོ་ཡིན་ལ། ཁྱད་པར་ཟས་ཀྱི་རྣལ་འབྱོར་
ལ་སོགས་པ་ཕྱི་ནང་གི་སྦྱིན་སྲེག་དང་། རས་བྲིས་ལ་སོགས་པའི་མདུན་བསྐྱེད་
རྒྱས་པར་སྒྲུབ་མཆོད་དང་། དམ་ཚིག་གསོ་བའི་དབང་ཁྲུས་ཀྱི་རྣལ་འབྱོར་དང་། །
ཉལ་བ་དང་ལྡང་བའི་རྣལ་འབྱོར་དང་། མཚན་མ་རྙེད་ནས་ཞི་རྒྱས་ལ་སོགས་
པའི་ལས་རབ་འབྱམས་སྒྲུབ་པ་རྣམས་ཏེ། ཉམས་ལེན་བསྡུས་པ་ལག་ལེན་དུ་
གསལ་ལ། རབ་གནས་སྦྱིན་བསྲེག་ཚོགས་འཁོར་གསོན་གཤིན་རྗེས་འཛིན་
གྱི་ཆོ་ག་རྣམས་དཀྱིལ་ཆོག་ཆ་ལག་དང་བཅས་པ་རྣམས་སུ་རྣམ་གཞག་རྒལ་
བརྟག་དང་བཅས་པ་དང་། ལག་ལེན་མཐོང་བརྒྱུད་དང་བཅས་པ་བྲིས་ཟིན་
ཅིང་༑ ༑ལས་རབ་འབྱམས་ཀྱི་སྤྲོས་པ་རྣམས་དབང་གི་སྤྱི་དོན་དུ་བཤད་པ་ལས་
ཤེས་པར་བྱའོ། །འདི་ནི་སྡུས་རྒྱུད་གཙོ་བོར་གྱུར་པ་ཆོས་དབྱིངས་གསུང་དབང་
གི་དཀྱིལ་འཁོར་ལ་གཙོ་བོར་སྦྱར་བའི་དཀྱིལ་འཁོར་གྱི་རྣལ་འབྱོར་བཤད་
པ་ཡིན་ལ། རྩ་རྒྱུད་གཙོ་བོར་གྱུར་པ་དཔལ་ལྡན་རྒྱུ་སྐར་གྱི་དཀྱིལ་འཁོར་སྟོང་
དྲུག་བརྒྱ་ཉི་ཤུའི་རྣམ་གཞག་ལ་པད་མ་གདན་ཅན་གྱི་ལྷ་བརྒྱ་དང་ང་དྲུག །འདབ་
མའི་ལྷ་མོ་བཞི་བརྒྱ་དང་ཉེར་བཞི་ཐབས་དང་བཅས་པ་སྟེ་དུས་འཁོར་རྩ་བའི་ལྷ་
གྲངས་སྟོང་དང་བཞི། མངོན་བརྗོད་བདེ་མཆོག་གི་དཔལ་མོ་སོ་དྲུག་ཐབས་དང་
བཅས་པའི་སྟེང་དུ་ཕྱག་རྒྱ་དྲུག་གི་ལྷ་མོ་བསྣན་པས་སྟོང་དང་གྱ་གཉིས་ལས་གཙོ་
བོ་ཡབ་ཡུམ་མ་གཏོགས་པའི་སྟོང་དང་བརྒྱད་ཅུ་པོ་རྣམས་ལོ་གསུམ་ཉི་མའི་ལྷ།
-273-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
གསང་བ་འདུས་པ་ལྷ་དགུ་མ། བཅུ་གསུམ། བཅུ་དགུ། ཉེར་ལྔ། སོ་གཉིས། སོ་
བཞི་མ་རྣམས་སྡོམས་པས་བརྒྱ་དང་སོ་གཉིས་ཐབས་ཤེས་དང་བཅས་པ་དང་།
སྒྱུ་འཕྲུལ་དྲྭ་བ་ཞེ་གསུམ། ཞེ་ལྔ། ཞེ་དགུ་མ་རྣམས་དྲིལ་བས་བརྒྱ་དང་སོ་
བདུན་ཐབས་ཤེས་ཀྱིས་ཕྱེ་བ་སྟེ། །ཀུན་གྲིལ་ལྔ་བརྒྱ་དང་བཞི་བཅུར་གཉིས་ཀྱིས་
ཆད་པ་ལ་སྔར་གྱི་གཙོ་བོར་ཡབ་ཡུམ་བསྣན་པ་ནི། ཕྱོགས་གསུམ་གྱི་ཞག་ཞེ་ལྔ་
པོ་ཉི་ཁྱིམ་གྱིས་བསྒྱུར་བའི་གྲངས་ཡིན་པས་ཕྱོགས་གསུམ་ཟླ་བའི་ལྷ་ཞེས་
གསུངས་ཞིང་། །ཡེ་ལེར་འདུས་པ་དང་དྲྭ་བའི་དགོས་ཀྱི་དཀྱིལ་འཁོར་བཀོད་
པ་ཡང་མདོར་བསྡུས་མོད་ཀྱི། དཀྱིལ་འཁོར་ཆེན་པོ་གཅིག་ལ་འགོད་ཚུལ་གྱི་
བཀོད་པ་མི་གསལ་ཞིང་རྒྱ་བོད་སུས་ཀྱང་མ་གསུངས་པ། ཁོ་བོས་རིགས་པའི་
གཙོ་བོ་མཐའ་གཞན་ཁེགས་པའམ། །འོས་མེད་ཀྱི་རིགས་པ་ལ་བསྟེན་ནས་
བསྙེན་བསྒྲུབ་རྣམ་བཞི་སྐུ་གསུམ་ལམ་མཁྱེར་དང་བཅས་པའི་སྒྲུབ་ཐབས་ཟུར་ན་
བྱས་པ་ལས་རྟོགས་པར་བྱའོ། །འདིའི་མངོན་བརྗོད། བོད་སྔ་མ་ཀུན་གྱིས་སྡོམ་
ཆེན་ལ་བཤད་པ་ནི། དེའི་རྣལ་འབྱོར་མ་དོན་གཉིས་པོ་ལ་ཐབས་སྦྱར་ན་
ལྷ་གྲངས་མང་ཞིང་མ་སྦྱར་ན་དཀྱིལ་འཁོར་གཞན་ཀུན་ལ་འདབ་མའི་ལྷ་མོ་ཡང་
ཐབས་ཤེས་སྦྱར་ནས་འདི་ལ་མི་སྦྱོར་བ་མི་རིགས་ཤིང་། སྡོམ་པ་ཆུང་བ་འཁོར་
ལོ་གསུམ་པའི་དཀྱིལ་འཁོར་ལ་དུས་འཁོར་རང་ལུགས་ཀྱི་བཀོད་པ་ཟུར་པ་ཡེ་
ལེར་གསུངས་པ་ཡང་དོན་མེད་དུ་འགྱུར་བས་མི་འཐད་པའི་ཕྱིར་སྡོམ་པ་ཆུང་
བའི་དཔའ་མོ་སོ་དྲུག་ལ་སྦྱར་དགོས་སོ། །དེས་ན་བདེ་མཆོག་ལྷ་དོན་གཉིས་
མའི་ དཀྱིལ་ འཁོར་ ཞིག་ གསུངས་ པ་ འདིའི་ དགོས་ ཀྱི་ མངོན་ རྟོགས་ ཟུར་
པ་ཡང་ཐོབ་ཅིང་། ཕྱག་རྡོར་བསྟོད་འགྲེལ་ལ་རྟེན་པའི་ལྷ་རེ་གཉིས་མ་གཉིས་
-274-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
མེད་ལུགས་ཀྱི་རིམ་གཉིས་ཟུར་པ་ཞིག་ཀྱང་གཞན་དུ་བརྗོད་པར་བྱའོ། །སྡོམ་པ་
ཆེ་བའི་སྒྲུབ་ཐབས་ནི་བཀོད་ཟིན་ཅིང་། དུས་འཁོར་ལུགས་ ཀྱི་གསང་འདུས་
བསྐྱེད་རྫོགས་ཀྱང་ སྔོན་ཆད་རྒྱ་བོད་དུ་མ་བྱུང་མོད་ཀྱི། ཁོ་བོས་བརྗོད་པར་
བྱའོ༑ ༑དཀྱིལ་འཁོར་དེ་དག་གཙོ་བོའི་ཞལ་གང་ལས་སྤྲོས་ཚུལ་དང་། སྤྱིར་རྒྱུད་
སྡེ་སོ་དྲུག་རྣམ་དག་དང་། དེ་དག་གི་སྒྲུབ་གཞི་རང་ཆས་སུ་ཡོད་པས་དྲི་མ་སྦྱངས་
ནས་འཐོབ་ཚུལ་ཡེ་ལེའི་སྟོད་དུ་གསུངས་པ་རྣམས་ཀྱང་། སྒྲུབ་ལེའི་ཆ་ལག་ཡིན་
པས་སྐབས་འདིར་བཤདཔར་བྱ་བ་ཡིན་མོད་ཀྱི་རྒྱུད་འགྲེལ་ན་ཤིན་ཏུ་གསལ་
བ་དང་། འདིར་ཡི་གེ་མང་ཀྱི་དོགས་པས་མ་བྲིས་མོད་ཀྱི། རྒྱ་ཆེར་རྒྱུད་འགྲེལ་
ཉིད་ལས་ཤེས་པར་བྱའོ།
འདིར་སྨྲས་པ། དུས་འཁོར་བསྐྱེད་རིམ་ལམ་དུ་མི་འདོད་དང་། །འདོད་
ཀྱང་བསྙེན་བསྒྲུབ་ཚང་བར་མི་འདོད་ཅིང་། །སྐུ་གསུམ་སྐུ་བཞིའི་ལམ་འཁྱེར་
མི་འཚོལ་བར། །ལག་ལེན་ཕྲ་མོའི་བརྒལ་བརྟག་བྱེད་པ་རྣམས། །རྣམ་འབྱེད་
མཁས་ལ་རྟེན་ན་ཟབ་ལམ་གྱིས། །པད་མཚོར་ཡིད་ཀྱི་དང་པ་ལེགས་བཤད་ཀྱི།།
དྲིལ་ཆེན་སྒྲོགས་པའི་དཔལ་ནི་འབྱུང་བས་ན། ཁེངས་པ་དོར་ནས་འབད་པས་
ལྷུར་ལེན་མཛོད། །
དུས་ཀྱི་འཁོར་ལོའི་བསྐྱེད་རིམ་རྣམ་པར་བཤད་པ་བསྐྱེད་རིམ་སྣང་བའི་
ཉིན་བྱེད་ལས་དུས་འཁོར་དགོས་ཀྱི་བསྐྱེད་རིམ་བཤད་པ་སྟེ་ལེའུ་ལྔ་པའོ། ། །
བཞི་པ་ལམ་ཉམས་སུ་བླངས་པས་འབྲས་བུ་འགྲུབ་ཚུལ་ལ་སྦྱོར་བ་
ལས་ཆེན་བཞི་བཅུ་དང་ལས་ཕྲན་རེ་བཞི་ཐུན་མོང་མིན་པ་མཆོག་འགྲུབ་ཚུལ་
རྣམས་རྒྱུད་ནའང་གསལ་ཞིང་སྤྱི་དོན་དང་རོལ་མཚོ་བདུན་ན་གསལ་ལོ། །གང་
-275-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
གི་དྲིན་གྱིས་བདག་བློ་དབྱར་དུས་ཀྱི། །རླབས་ཆེན་འཕེལ་བའི་ཆུ་གཏེར་ཇི་
བཞིན་དུ། །རྒྱས་མཛད་འཇམ་མགོན་བླ་མའི་ཞབས་པད་ལ། །སྙིང་ནས་བཀའ་
དྲིན་དྲན་པས་ཕྱག་བགྱིད་དོ། །མདོ་སྔགས་ཆུ་ཀླུང་སྟོང་ཕྲག་ལེགས་པར་བསྡུས།།
ཟབ་དང་རྒྱ་ཆེའི་གཏིང་མཐའ་དཔག་པར་དཀའ། །བློ་གསལ་ཀླུ་དབང་ཀུན་གྱི་
བསྟེན་བྱ་བ། །བསྐྱེད་རིམ་རྣམ་གཞག་ལེགས་བཤད་ཆུ་གཏེར་ཡིན། །འོན་ཀྱང་
རྒྱལ་བའི་དགོངས་ཟབ་དཔག་ཡས་ཤིང་། །བྱིས་བློ་ལེགས་སྦྱངས་མིག་སྨན་མཐུ་
ཆུང་བས། །ཇི་བཞིན་མ་མཐོང་ཉེས་པར་བཤད་སྲིད་ན། །མཁྱེན་ལྡན་མཁས་
པས་རྩོད་དུས་དཀའ་ཐུབ་མཛོད། །དམ་པས་བསྐྱངས་དང་སྐྱེ་ཐོབ་མེ་ལོང་ལ།།
བརྩོན་པའི་བྱི་དོར་ཅུང་ཟད་སྦྱར་བ་ལས། །མདོ་སྔགས་རིག་གནས་གཟུགས་
བརྙན་ཕལ་མོ་ཆེ། །ལེགས་པར་ལེགས་བཤད་བྱང་ཆུབ་ཕྱིར་བསྔོའོ། །འདི་དང་
འདིར་འདྲའི་ལེགས་བཤད་དགའ་སྟོན་ལ། །ཉིན་དང་མཚན་ཏུ་རོལ་བའི་སྐལ་
བཟང་གིས། །ཕྱོགས་ཀུན་གང་བས་ཐུབ་བསྟན་འཕེལ་རྒྱས་པ། །མི་ཕམ་མངོན་
གྱུར་དེ་སྲིད་གནས་གྱུར་ཅིག །
ཅེས་དཔལ་དུས་ཀྱི་འཁོར་ལོའི་སྒྲུབ་ལེའི་ཁ་སྐོང་དང་བཅས་པའི་སྤྱི་དོན་
བསྐྱེད་རིམ་སྣང་བའི་ཉིན་བྱེད་ཅེས་བྱ་བ། བསྐྱེད་རྫོགས་གཉིས་ཀར་དགོས་པའི་
རྒྱུན་མཚན་ཡན་ཆད་སྔ་མོ་ནས་སྦྱར་ཚར་བ་བར་སྐབས་སུ་ཡུན་རིང་དུ་འགྱངས།
ཕྱིས་སྤྱི་དོན་ཆེན་མོར་འཛུད་རྒྱུ་ཟུར་པ་བརྩམ་པར་འདོད་པ་ལས། དོན་གཉེར་
ཅན་འགའ་རེས་འདི་ཀའི་མཇུག་ལ་སྦྱར་ན་ལེགས་སོ་ཞེས་ནན་གྱིས་བསྐུལ་བས།
གཙང་སྟག་ཚང་ལོ་ཙཱ་བ་ཤེས་རབ་རིན་ཆེན་རྒྱལ་མཚན་དཔལ་བཟང་པོས་སྒྲོལ་
བྱེད་ཅེས་བྱ་བ་ཤིང་ཕོ་སྤྲེའུའི་ལོ་ལ་ས་ག་ཟླ་བ་གཉིས་བྱུང་བའི་ཕྱི་མའི་ཡར་ངོའི་
-276-



དུས་ཀྱི་འཁོར་ལོའི་བསྐྱེད་རིམ་སྣང་བའི་ཉིན་བྱེད།
རྫོགས་པ་དང་པོར་གྲུབ་པའོ།། །།
དགེ་ལེགས་འཕེལ་བར་གྱུར་ཅིག། །། སརྦ་མངྒ་ལཾ།།
-277-



ཟབ་ལམ་རྡོ་རྗེའི་རྣལ་འབྱོར་གྱི་གསོལ་འདེབས་བྱིན་བརླབས་
རོལ་མཚོའོ། །
ན་མ་མཉྫ་ཤྲཱི་ཡེ། ཟབ་ལམ་རྡོ་རྗེའི་རྣལ་འབྱོར་དཔལ་སྦྱོར་བ་ཡན་ལག་
དྲུག་པའི་སྔོན་འགྲོའི་ཡན་ལག་གསོལ་འདེབས་བྱིན་བརླབས་རོལ་མཚོ་ཞེས་བྱ་
བ༑ བླ་མ་དམ་པ་བྱིན་བརླབས་ཀྱི་ཆུ་འཛིན་རྣམས་ལ་ཕྱག་འཚལ་ལོ། །གང་ལ་
དད་ཅིང་གུས་པ་ཡིས། །རྩེ་གཅིག་གདུང་བས་གསོལ་བཏབ་ན། །ཕུན་ཚོགས་
མཐའ་དག་དགེགས་མེད་པར། །སྩོལ་མཛད་བླ་མ་མཆོག་ལ་འདུད། །གང་དག་ ་
འཕྲལ་དང་ཡུན་གྱི་ཕན་བདེ་དོན་དུ་གཉེར་བ་དེས། དངོས་གྲུབ་ཐམས་ཅད་ཀྱི་རྩ་
བ་བླ་མ་ལ་གསོལ་བ་འདེབས་པ་གཏན་མི་བྱེད་པའམ། བྱེད་ཀྱང་ཞོར་ཆོས་སུ་
བྱས་ནས་ཐབས་གཞན་ལ་འབད་པ་འདོན་པ་དེ་དག་ནི། ཆུ་དོན་དུ་གཉེར་བས།
ཡན་ལག་བརྒྱད་ལྡན་གྱི་མཚོ་འགྲམ་དུ་བ་ཚཱའི་ཁྲོན་པ་ནན་གྱིས་རྐོ་བའམ། ནོར་
དོན་དུ་གཉེར་བས་ཡིད་བཞིན་གྱི་ནོར་བུ་རིན་པོ་ཆེ་བསམ་འཕེལ་དབང་གི་རྒྱལ་
པོ་ལ་གསོལ་བ་གདབ་ཏུ་ཡོད་བཞིན་དུ་དོར་ནས་བུར་ཤིང་བཙོང་པའི་རིན་གྱིས་
ནོར་སྒྲུབ་པ་ལ་འབད་རྩོལ་ཆེར་བྱེད་པ་དང་འདྲའོ། །དེས་ན་བླ་མ་ལ་གསོལ་བ་
འདེབས་པ་ནི་ལམ་ཐམས་ཅད་ཀྱི་རྩ་བ་དང་། སྲོག་ཤིང་དང་། བོགས་འདོན་
-278-



ཟབ་ལམ་རྡོ་རྗེའི་རྣལ་འབྱོར་གྱི་གསོལ་འདེབས་བྱིན་བརླབས་རོལ་མཚོ།
གེགས་སེལ་ཏེ། བློ་སྦྱོང་ལས། རྣལ་འབྱོར་ཐམས་ཅད་གཅིག་གིས་བྱ། །ཞེས་པ་
ལྟར་བྱ་རྒྱུའི་གཙོ་བོ་བླ་ན་མེད་པར་ཤེས་པར་བྱའོ། །དེ་ཡང་དབང་མ་ཐོབ་པ་མང་
པོ་དང་ལྷན་ཅིག་མཁོད་པའི་ཚེ། མདོ་ཕྱོགས་ཀྱི་རྩ་རྒྱུད་བླ་མ་ལ་གསོལ་བ་
འདེབས་པ་དང་། རྒྱུད་སྡེ་འོག་མའི་དབང་ཙམ་ཐོབ་པས་ཀྱང་། བྱ་སྤྱོད་དང་།
རྣལ་འབྱོར་རྒྱུད་ཀྱི་གསོལ་འདེབས་ཁོ་བོས་བྱས་པ་ལྟ་བུས་གསོལ་བ་གདབ་
ཅིང་༑ ཆོས་རྗེ་ས་པཎ་གྱིས་མཛད་པའི་གང་དྲིན་མ་དང་སྐུ་སྤྱོད་མ་ལྟ་བུ་བླ་མེད་
ཀྱི་གསོལ་འདེབས་ཁྱད་པར་ཅན་རྣམས་ནི་དེའི་དབང་མ་ཐོབ་པས་ཐོས་པར་ཡང་
བྱར་མི་རུང་ན་དེ་ཉིད་ཀྱིས་མི་རུང་བ་ལྟ་ཅི་སྨོས་ཏེ། ཆོས་ལ་ཟབ་ཁྱད་མ་བྱས་ན་
བྱིན་བརླབས་མི་འབྱུང་བའི་ཕྱིར་རོ། ཁྱད་པར་བླ་མེད་ཀྱི་ཟབ་འཁྲིད་ཁྱད་པར་
ཅན་ལ་རྟེན་པའི་གསོལ་འདེབས་དང་སྨོན་ལམ་ལ་སོགས་པ་བསོད་སྙོམས་བྱེད་
པའི་ཞིང་ཁར་བྱེད་པ་ལྟ་བུ་ནི། མཁའ་འགྲོའི་བར་ཆད་ནན་གྱིས་སྒྲུབ་པའོ། དེས་
ན་ཟབ་དོན་ཁྱད་པར་ཅན་གྱི་སྒོ་ནས་བླ་མ་ལ་བསྟོད་པ་དང་རང་ཉིད་སྨོན་ལམ་དུ་
བྱེད་པའི་མཚན་ཉིད་རྣམས་ནི། འཁྲིད་ཡིག་ཁྱད་པར་ཅན་དང་འདྲ་བར་དབང་མ་
ཐོབ་པ་ལ་སྦ་བར་བྱ་བ་ཡིན་ནོ། །དེ་ལྟར་ན་འདིར་ཡང་གང་དྲིན་མ་ལ་སོགས་པ་
ཡང་སྤྲོ་ཞིང་ནུས་ན་བྱ་ལ། ཁྱད་པར་བུ་སྟོན་རིན་པོ་ཆེས་མཛད་པའི། །
དཔེ་མེད་འཚོའི་བརྒྱུད་པའི་གསོལ་འདེབས། །
དཔལ་ལྡན་སྐུ་བཞིའི་དབང་ཕྱུག་རྡོ་རྗེ་འཆང་། །དོན་གཉིས་མཐར་ཕྱིན་
ཁྱེད་ལ་གསོལ་བ་འདེབས། །ཟུང་འཇུག་ཕྱག་རྒྱ་ཆེན་པོ་མངོན་གྱུར་ནས། །སྐྱེ་
མེད་གཞན་དོན་ནུས་པར་བྱིན་གྱིས་བརླབ། །རྡོ་རྗེ་འཆང་ལས་དེ་ཉིད་གདམས་པ་
ཐོབ༑ ༑གྲུབ་ཆེན་དཔེ་མེད་འཚོ་ལ་ཟུང་འཇུག་སོགས། །བླ་མའི་ཞབས་ཀྱི་རྗེས་
-279-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
འབྲང་ཚོང་དཔོན་སྲས། །གྲུབ་ ཐོབ་ དཔལ་ འཛིན་ ཞབས་ ལ= །བླ་ མས་ རྗེས་
བཟུང་གསང་སྔགས་རིག་འཛིན་ཐོབ། །པཎ་ཆེན་འོད་བྱེད་ལྷ༴ ཤེས་བྱ་ཀུན་ལ་
མཁས་པར་གྲགས་པ་བསྙེད། །ཆོས་འབྱུང་ཞི་བའི་ཞབས༔ ངག་དབང་གྲུབ་པའི་
གསང་སྔགས་ངེས་དོན་མཁས། །གྲུབ་ཐོབ་ཉི་མ་དཔལ བཙོན་པས་སྒྲུབ་པས་
བདེ་མཆོག་གྲུབ་པ་བསྙེས། །པཎ་ཆེན་རིན་པོ་མཚོ༴ །བདེ་མཆོག་ཞལ་གཟིགས་
ཤ་བ་ རིས་ རྗེས་བཟུང་། །པན་ཆེན་བི་བྷུ་ཏི གསང་སྔགས་གནད་ རིག་དུས་
གསུམ་མཁྱེན་པ་སོགས། །གྲུབ་ཆེན་ཀོ་བྲག་པ༔ རྟོག་པས་རང་གྲོལ་བརྩེ་བས་
སེམས་ཅན་སྐྱོང་། །རྒྱས་སྲས་གཞོན་ནུ་དཔལ དུས་གསུམ་སངས་རྒྱས་ངོ་བོ་
ཆོས་ ཀྱི་ རྗེ། །མཁན་ཆེན་ཉི་མའི་ཞབས་ལ་གསོལ་བ་འདེབས། །ཟུང་འཇུག་
སོགས་རེ་རེ་ལ་སྦྱོར། ཟབ་ལམ་ཉམས་མྱོང་སྟོན་མཁས་ཡོན་ཏན་རྒྱས། །ཆོས་རྗེ་
བུ་སྟོན༔ བསྐྱེད་རྫོགས་ཟུང་འཇུག་ལམ་ལ་མངའ་བརྙེས་པའི། །མཁས་གྲུབ་ཆོས་
ཀྱི་དཔལ་ལ༴ སྔ་མ་འདི་དང་ཕྱི་མ་ཆོས་རྗེ་བསོད་ནམས་འཕེལ་བས་མཛད།
མཁས་མཆོག་རྡོ་རྗེའི་རྣལ་འབྱོར་མཐར་སོན་པ། །རིན་ཆེན་བསོད་འཕེལ་བ་ལ་
གསོལ་བ་འདེབས། །ཞེས་ སྦྱར་བར་བྱའོ། །ཡང་ཞྭ་ལུ་བའི་ གསུང་ རྒྱུན་ བྱིན་
བརླབས་ཅན་དུ་བྱེད་པའི་གནས་བཞུགས་མ་ནི། དཔལ་ལྡན་འབྲས་དཔུང་གི་
མཆོད་རྟེན་དུ། །བཅོམ་ལྡན་ཤཱཀྱ་ཐུབ་པ་ལ་གསོལ་བ་འདེབས། །ཟབ་ལམ་རྒྱུད་
ལ་སྐྱེས་བར་བྱིན་གྱིས་བརློབས། །བདེ་སྟོང་ཟུང་འཇུག་རྫོགས་པར་བྱིན་གྱིས་
བརླབས་༑ ༑རྐང་པ་འདི་གཉིས་ཀུན་ལ་སྦྱར། བྱང་ཤམྦྷ་ལའི་ཕོ་བྲང་དུ། །ཆོས་
རྒྱལ་སུམ་ཅུ་སོ་གཉིས་ལ༴ བྱང་ཤམྦྷ་ལའི་ལམ་བར་དུ། །རྗེ་བཙུན་འཇམ་
དབྱངས་སྤྲུལ་པ= ཤར་ཨེ་དེ་བི་ཤའི་གྲོང་ཁྱེར་དུ། །གྲུབ་ཐོབ་ཙེ་ལུ་པཎ་ཆེན་ལ
-280-



ཟབ་ལམ་རྡོ་རྗེའི་རྣལ་འབྱོར་གྱི་གསོལ་འདེབས་བྱིན་བརླབས་རོལ་མཚོ།
བྱང་ཤམ་བྷ་ལའི་གྲོང་ཁྱེར་དུ། །པཎཱི་ཨཱཙཅུ་ལ= བྱང་ཙོ་ར་ཡ་ཤའི་གྲོང་ཁྱེར་དུ།།
དཔལ་དུས་ཞབས་པ་ཆེན་པོ༴ ཤར་མེ་ཏོག་ཁྱིམ་གྱི་ཕོ་བྲང་དུ། །རྗེ་དུས་ཞབས་
པ་ཆུང་པ= དཔལ་ན་ལེནྡྲའི་གཞལ་ཡས་སུ། །པཎ་ཆེན་མཉྫཀིརྟི་ལ༴ །བལ་ཡུལ་
ཡེ་རངས་ཀྱི་གྲོང་ཁྱེར་དུ། །དཔལ་ས་མན་ཤྲཱི༔ ནུབ་མདའ་རྡོ་ཅན་གྱི་དགོན་པ་
རུ༑ ༑རྭ་ལོ་ཙཱ་བ་ཆོས་རབ་ལ༴ ནེའུ་མེ་ཏོག་ལྡན་གྱི་དགོན་པ་རུ། །རཱ་ཡེ་ཤེས་
སེང་གེ་ལ༴ ཁྱུ་ལུང་སེ་སྤྱིའི་དགོན་པ་རུ། །ར་འབུམ་ སེང་ཆེན་པོ་ལ༔ དབེན་
དམར་དཔལ་གྱི་དགོན་པ་རུ། །རྗེ་བཙུན་ན་ལོ་ཆེན་པོ་ལ༴ དམུ་ལྷ་ཤསྒྱུར་གྱི་
དགོན་པ་རུ། །བླ་མ་ཤེས་རབ་སེང་གེ་ལ གནས་ཆེན་ཕོ་མ་ལྟག་རི་ལུ། །བླ་མ་
དཔལ་ལྡན་སེང་གེ་ལ༴ དབེན་དམར་ཤམ་བར་གྱི་དགོན་པ་རུ། །བླ་མ་རྡོ་རྗེ་
རྒྱལ་མཚནཌ ངེས་མེད་ཆོས་འཕེལ་གྱི་དགོན་པ་རུ། །འཕགས་འོད་ཡོན་ཏན་རྒྱ་
མཚོ༴ ཞ་ལུ་རི་ཕྲུག་གི་དབེན་གནས་སུ། །ཆོས་རྗེ་བུ་སྟོན་ལོ་ཙཱ= འོག་མིན་བདེ་
ཆེན་གྱི་དགོན་པ་རུ། །མཁས་གྲུབ་ཆོས་ཀྱི་དཔལ་ལ གོ་ལུང་དབེན་རྩའི་སྒྲུབ་
གནས་སུ། །དྲིན་ཅན་རྩ་བའི་བླ་མ་ལ་གསོལ་བ་འདེབས། །ཅེས་པ་རྭ་བརྒྱུད་
དང་༑
འབྲོ་ བརྒྱུད་ ལའང་། ཚིགས་བཅད་ དང༌ པོ་ གཉིས་ འདྲ། ལྷོ་ཕྱོགས་ རྒྱ་
མཚོའི་མཐའ་དྲུང་དུ། །རིགས་ལྡན་རྒྱལ་པོ་དཔལ་སྐྱོང་༔ དེ་རྗེས་དུས་ཞབས་ཆེ་
ཆུང་གཉིས་འདྲ། ཁ་ཆེ་ཁྲི་བརྟན་གྱི་ཕོ་བྲང་དུ། །པཎ་ཆེན་ཟླ་བ་མགོན་པོ་ལ༴ རྒྱ་
བོད་གཉིས་ཀྱི་ས་ཆ་རུ། །འབྲོ་སྟོན་ལོ་ཙཱ་ཆེན་པོ་ལ། འཕན་ཡུལ་གྲབ་ཀྱི་ཡང་
དབེན་ དུ། །དགོན་ པ་ དཀོན་ མཆོག་ བསྲུངས༔ འཕན་ ཡུལ་ སྣོར་ བཟངས་ ཀྱི་
དགོན་པ་རུ། །སྒྲོ་སྟོན་གནམ་ལ་བརྩེགས༔ འུ་ཡུག་རྒྱ་ཁབ་ཀྱི་ཕོ་བྲང་དུ། །ཡུ་མོ་
-281-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
མི་སྐྱོད་རྡོ་རྗེ༔ གཡས་རུ་དྲོད་ཆུང་གི་དགོན་པ་རུ། །སྲས་དྷརྨེ་ཤྭ་ར ཁང་གསར་
དཔལ་གྱི་དགོན་པ་རུ། །བླ་མ་ནམ་མཁའ་འོད་ཟེར མན་ངག་ཕོ་ལུང་གི་དགོན་
པ་རུ། །སེ་མོ་ཆེ་ནམ་མཁའ་རྒྱལ་མཚན༔ ཉང་སྟོད་སྐྱང་འདུར་གྱི་དབེན་གནས་
སུ༑ ༑འཇམ་གསར་ཤེས་རབ་འོད་ཟེར༔ དགེ་སྡིངས་དཔལ་གྱི་དགོན་པ་རུ།། བླ་
མ་ཆོས་སྐུ་འོད་ཟེར༴ ནགས་རྒྱལ་བདེ་ལྡན་གྱི་དགོན་པ་རུ། །ཀུན་སྤངས་ཐུགས་
རྗེ་བརྩོན་འགྲུས་ལ༔ འཕགས་འོད་མན་འདྲ་བའམ། ཡང་ན་བུ་ནས་དཔལ་ལྡན་
ས་སྐྱའི་དབེན་གནས་སུ། །ཆོས་རྗེ་བསོད་ནམས་རྒྱན་མཚན༔ གཙང་ཆོས་འཁོར་
སྒང་གི་དགོན་པ་རུ། །ལོ་ཆེན་སྐྱབས་མཆོག་མཚན་ཅན༴ གཟིམ་ཁང་བདེ་བ་
ཅན་གྱི་ཕོ་བྲང་དུ། །དྲིན་ཆེན་རྩ་བའི་བླ་མ= བྱང་སེམས་ནམ་མཁའ་འོད་ཟེར་
འདི་ལ་རྐང་པ་ཐ་མ་གཉིས་ཀྱི་ཚབ་ཏུ། བྱིན་བརླབས་ཆར་ལྟར་འབབ་པར་བྱིན་
གྱིས་བརློབས། །ཉམས་རྟོགས་མེ་ལྟར་འབར་བར་བྱིན་གྱིས་རློབས། །ཞེས་སྦྱར་
ནའང་རུང་སྟེ། མཁས་རྨོངས་ཀུན་གྱིས་བཟུང་སླ་ཞིང་བྱིན་བརླབས་མྱུར་བར་
གྲགས་སོ། །སྤྲོ་ཞིང་ནུས་ན། ཆོས་རྗེ་ལོ་ཆེན་གྱིས་མཛད་པ་རྒྱས་བསྡུས་འདི་
གཉིས་ཀྱང་བྱ་སྟེ། །
ན་མ་ཤྲཱི་རཏྣ་གུ་རུ་བྷྱ༔ ཟབ་ལམ་རྡོ་རྗེའི་རྣལ་འབྱོར་གྱི་དཔལ་ལྡན་བླ་མ་
རིན་པོ་ཆེ་རྣམས་ལ་གསོལ་བ་འདེབས་པ དཔལ་ལྡན་བླ་མའི་བྱིན་བརླབས་དང་
དངོས་གྲུབ་ཀྱི་ཡོན་ཏན་ཐམས་ཅད་འབྱུང་བར་བྱེད་པ་ཞེས་བྱ་བ། དུས་གསུམ་གྱི་
སངས་རྒྱས་ཐམས་ཅད་ཀྱི་ངོ་བོ་ཆོས་རྗེ་བླ་མ་རིན་པོ་ཆེའི་ཞབས་ཀྱི་པད་མོ་དྲི་མ་
མེད་པ་ལ་གུས་པས་ཕྱག་འཚལ་ཞིང་སྐྱབས་སུ་འཆིའོ། །སྐུ་གསུང་ཐུགས་ཡོན་
ཏན་ཕྲིན་ལས་ཐམས་ཅད་ཀྱི་བདག་དང་མཐའ་ཡས་པའི་སེམས་ཅན་ཐམས་ཅད་
-282-



ཟབ་ལམ་རྡོ་རྗེའི་རྣལ་འབྱོར་གྱི་གསོལ་འདེབས་བྱིན་བརླབས་རོལ་མཚོ།
ལ་དུས་དང་རྣམ་པ་ཐམས་ཅད་དུ་བྱིན་གྱིས་བརླབས་ཏུ་གསོལ་ལོ། དུས་གསུམ་
སངས་རྒྱས་ཀུན་གྱི་སྐུ་གསུང་ཐུགས། །ཡེ་ཤེས་རྡོ་རྗེའི་ངོ་བོ་སྐུ་བཞིའི་བདག།
མཁྱེན་པ་བཞི་ལྡན་བྱང་ཆུབ་བཞི་བརྙེས་པའི། །དཔལ་ལྡན་བླ་མ་མཆོག་ལ་
གསོལ་བ་བདེབས། །རྣམ་ཀུན་མཆོག་ལྡན་སྣ་ཚོགས་ གཟུགས་ འཆང་ ཞིང་།།
མཐའ་ཡས་འགྲོ་བའི་སྐད་ཀྱིས་ཆོས་ཀུན་སྟོན། །མཐའ་གཉིས་རྣམ་སྤངས་ཟུང་
འཇུག་བདེ་བ་ཆེ། །དཔལ་ལྡན་རྡོ་རྗེ་འཆང་ལ་ཟ རྒྱལ་བ་རྒྱ་མཚོའི་གསུང་རབ་རྒྱ་
མཚོའི་ཚོགས། །སྒྲིབ་བྲལ་རྣ་བའི་དབང་པོས་ལེགས་གནས་པ། །འགྲོ་བ་ཀུན་
སྐད་སོ་སོར་བསྡུད་མཛད་པའི། །གསང་བདག་ཟླ་བ་བཟང་ཟ མཚན་དང་དཔེ་
བྱས་བཟང་པོས་རབ་མཛེས་ཤིང་། །དབང་ཕྱུག་ཡོན་ཏན་ཐམས་ཅད་རབ་རྫོགས་
ལ༑ ༑ཕུན་ཚོགས་ས་བཅུའི་རྟོགས་པ་རབ་རྒྱས་པའི། །ཤཱཀྱའི་རྒྱལ་པོ་དྲུག།
དུས་གསུམ་རྒྱལ་བ་ཀུན་གྱི་ཡེ་ཤེས་སྐུ། །རིགས་བཞི་རྡོ་རྗེའི་རིགས་སུ་ལེགས་
བསྡུས་ ནས། །དཔལ་ ལྡན་ བསྡུས་ པའི་ རྒྱུད་ རྒྱལ་ སྟོན་ མཛད་ པའི། །འཇམ་
དབྱངས་གྲགས་པའི་ཞབས༴ སངས་རྒྱས་ཀུན་གྱི་ཐུགས་རྗེ་གཅིག་བསྡུས་པ།།
རྗེ་བཙུན་སྤྱན་རས་གཟིགས་ཀྱི་སྤྲུལ་པའི་སྐུ། །དྲི་མེད་འོད་ཀྱིས་ཕན་བདེ་རྒྱས་
མཛད་པའི། །པད་མ་དཀར་པོའི་ཞབས༔ འགྲོ་བ་ཀུན་ལ་དམ་པའི་ལམ་སྟོན་
ཅིང་༑ ༑བདུད་དང་ཀླ་ཀློའི་ཆོས་སོགས་མཐར་བྱེད་པ། །ས་བཅུའི་དབང་ཕྱུག་
རྒྱས་སྲས་ཁྲོ་བོའི་སྐུ། །རིགས་ལྡན་ཉི་ཤུ་གསུམ་ལ སྒྲོལ་མས་ལུང་བསྟན་ཤམྦྷ་
ལར་བྱོན་ནས། །རིགས་ལྡན་རྒྱལ་པོས་དངོས་སུ་བྱིན་བརླབས་ཤིང་། །རྒྱུད་སྡེ་རྒྱ་
མཚོའི་ཚོགས་ལ་དབང་འབྱོར་བའི། །གྲུབ་ཆེན་དུས་འཁོར་ཞབས༔ ཟབ་ལམ་རྡོ་
རྗེའི་རྣལ་འབྱོར་ལེགས་བསྒོམས་པས། །ཕྱག་རྒྱ་ཆེན་པོའི་དངོས་གྲུབ་རབ་བརྙེས་
-283-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ཏེ༑ ༑དུས་ཀྱི་འཁོར་ལོའི་བསྟན་པ་རྒྱས་མཛད་པའི། །དུས་ཞབས་གཉིས་པའི་
ཞབས༴ ཕྱི་ནང་གྲུབ་མཐའ་རྒྱ་མཚོའི་ཕ་རོལ་སོན། ཁྱད་པར་རྒྱུད་སྡེ་ཟབ་མོའི་
དོན་རྟོགས་ཏེ། །གངས་ཅན་འགྲོ་བའི་དཔལ་དུ་ལེགས་བྱོན་པའི། །པཎ་ཆེན་ཟླ་
མགོན་ཞབས༴ གུས་པས་བླ་མའི་ཞབས་པད་ལེགས་བསྟེན་པས། །གཞུང་དང་
གདམ་པ་མ་ལུས་ཡོངས་རྫོགས་ཤིང་། །བསྒོམ་པས་ཡོན་ཏན་རིན་ཆེན་གཏེར་ཁ་
བྱེ༑ ༑སྒོམ་པ་དཀོན་མཆོག་བསྲུངས༔ མཐའ་བྲལ་ལྟ་བའི་དེ་ཉིད་ལེགས་རྟོགས་
ནས༑ ༑བདེ་སྟོང་ཟུང་འཇུག་ལམ་ལ་རབ་གནས་ཤིང་། །ཐབས་མཁས་ཐུགས་
རྗེས་གཞན་གྱི་དོན་མཛད་པའི། །སྒྲོ་སྟོན་གནམ་ལ་རྩེགས༴ བདེ་གསལ་ཕྱག་རྒྱ་
ཆེན་པོའི་དོན་རྟོགས་ནས། །ཟུང་འཇུག་བདེ་བ་ཆེན་པོ་རབ་བསྒོམས་པས། །རྣལ་
འབྱོར་དབང་ཕྱུག་ཆེན་པོའི་རྟོགས་པ་བརྙེས། །གྲུབ་ཆེན་ཡུ་མོའི་ཞབས༴ སྔོན་
བསགས་ཚོགས་གཉིས་རྒྱ་ཆེན་ཤུགས་གོམས་པས། །ཟབ་ཅིང་རྒྱ་ཆེའི་ཆོས་
རྣམས་མ་ལུས་ལ། །ཟབ་ཡངས་མཁྱེན་པའི་ཡེ་ཤེས་ རབ་ རྒྱས་ པ། །ཆོས་ཀྱི་
དབང་ཕྱུག་ཞབས༔ ཐོས་པས་སྡེ་སྣོད་ཟབ་མོའི་དོན་རིག་ཅིང་། །བསྒོམས་པས་
རྒྱུད་སྡེ་ཟབ་མོའི་རྟོགས་པ་རྒྱས། །བཤད་པས་ གདུལ་ བྱ་ཟབ་མོའི་ལམ་ ལ་
སྦྱོར༑ ༑ནམ་མཁའ་འོད་ཟེར་ཞབསཋ དཔག་ཡས་ཏིང་འཛིན་སྒོ་མངས་རབ་ཕྱེ་
ནས༑ ༑ངོ་མཚར་མངོན་ཤེས་རྣམ་འཕྲུལ་མཐའ་ཡས་སྟོན། །བཅུ་དྲུག་སྐྱེ་བས་
བྱང་ཆུབ་མཆོག་བརྙེས་པའི། །གྲུབ་ཐོབ་སེ་མོ་ཆེ་ལ འཆད་རྩོད་བརྩོམ་པས་
བཤད་བརྒྱུད་ བསྟན་ པ་ སྤེལ། །ལྟ་ སྤྱོད་ བསྒོམ་ པས་ བསྒྲུབ་ བརྒྱུད་བསྟན་པ་
འཛིན༑ ༑མཁྱེན་བརྩེའི་ནུས་པས་གདུལ་བྱའི་དོན་ཀུན་མཛད། །འཇམ་དབྱངས་
གསར་མའི་ཞབས༴ མདོ་རྒྱུད་མན་ངག་ཀུན་ལ་ལེགས་གོམས་པས། །མཐའ་
-284-



ཟབ་ལམ་རྡོ་རྗེའི་རྣལ་འབྱོར་གྱི་གསོལ་འདེབས་བྱིན་བརླབས་རོལ་མཚོ།
ཡས་ ལུང་རྟོགས་ཆོས་ ཀྱི་གཏེར་གྱུར་ཅིང་། །མ་བྱོན་སངས་རྒྱས་གསུམ་པར་
ཡོངས་གྲགས་པའི། །ཆོས་སྐུ་འོད་ཟེར་ཞབས༴ སྡེ་སྣོད་རྒྱུད་སྡེ་མང་པོའི་དོན་
གཟིགས་ནས། །དབེན་པའི་གནས་སུ་སྒྲུབ་པ་ལྷུར་མཛད་པས། །རྟོགས་པའི་
མཆོག་བརྙེས་སྒྲུབ་བརྒྱུད་བསྟན་པ་སྤེལ། །ཀུན་སྤངས་ཆེན་པོའི་ཞབས༔ གསང་
སྔགས་རྒྱ་མཚོའི་ཚུལ་ལ་རབ་སྦྱངས་ནས། །རྒྱལ་བ་རྒྱ་མཚོ་ལམ་ལ་རབ་བརྩོན་
ཞིང་༑ །ཡོན་ཏན་རྒྱ་མཚོ་སྦས་པའི་རྣམ་འབྱོར་པ། །ཀུན་མཁྱེན་འཕགས་པ་འོད་
དགེ་ཚོགས་རིན་ཆེན་དཔག་མེད་ལས་གྲུབ་ཅིང་། །མཁྱེན་བརྩེ་འཕྲིན་ལས་ཕུན་
ཚོགས་ རབ་ རྒྱས་པས། །རྩོད་དུས་ ཐམས་ཅད་མཁྱེན་པར་ རབ་ གྲགས་པའི།།
ཆོས་རྗེ་བུ་སྟོན་ཞབས་ལ༔ དུས་གསུམ་སངས་རྒྱས་ངོ་བོ་རྡོ་རྗེ་འཆང་། །སྲིད་
གསུམ་སེམས་ཅན་ཀུན་གྱི་གཉེན་གཅིག་པོ། །ས་གསུམ་འགྲན་དང་བྲལ་བ་ཆོས་
ཀྱི་རྒྱལ། །ཆོས་རྗེ་རིན་པོ་ཆེ༔ སངས་རྒྱས་ཀུན་དངོས་བླ་མ་ཁྱེད་རྣམས་ལ།།
རྟག་ཏུ་སྒོ་གསུམ་གུས་པས་གསོལ་བ་འདེབས། །སྐུ་གསུང་ཐུགས་དང་ཡེ་ཤེས་རྡོ་
རྗེ་ཡིས། །དུས་དང་རྣམ་པ་ཀུན་ཏུ་བྱིན་གྱིས་བརླབས། ཁམས་དྲུག་ལྡན་ཞིང་
ཚོགས་གཉིས་བསགས་པའི་ལུས། །ཀུན་རྟོག་འཕོ་བས་བག་ཆགས་ཀུན་བསྐྱུས་
ནས༑ ༑ལམ་ཟབ་ རིན་ཆེན་རྒྱན་གྱིས་ལེགས་སྤྲས་ཏེ། །མི་འགྱུར་དགའ་བདེ་
རྒྱས་པར་བྱིན་གྱིས་རླབས། །སྲིད་གསུམ་སྲིད་ཞིའི་མཚོ་ལས་སྒྲལ་བྱའི་ཕྱིར།།
དུས་གསུམ་རྒྱལ་བ་ཀུན་གྱི་ལམ་གཅིག་པོ། །ཐོག་མཐའ་བར་གསུམ་དགེ་བའི་
རྣལ་འབྱོར་མཆོག །ཡིད་ཆེས་གསུམ་ལྡན་བསྒོམ་པ༔ རྣམ་ཀུན་མཆོག་ལྡན་སྟོང་
པའི་ཡུལ་རྣམས་ལ། །སྒྲིབ་བྲལ་དབང་པོའི་ཚོགས་རྣམས་རབ་འཇུག་ཅིང་། །མ་
དག་འཁྲུལ་པའི་ལས་སྣང་ཀུན་ནུབ་ཏེ། །བཟུང་འཛིན་རང་སར་གྲོལ་བར༔ རང་
-285-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
གི་སེམས་ཀྱི་སྣང་བ་ལས་བྱུང་བའི། །ནམ་མཁའི་ལམ་གནས་སྟོང་ཉིད་ཕྱག་རྒྱ་
ཆེ༑ ༑གཟུགས་མེད་གཟུགས་འཆང་རྡུལ་བྲལ་དྲི་མ་མེད། །སྣང་སྟོང་དབྱེར་མེད་
རྟོགས་པ༔ རྨི་ལམ་སྒྱུ་མ་དྲི་ཟའི་གྲོང་ཁྱེར་དང་། །པྲ་ཕབ་སྣང་བ་མིག་འཕྲུལ་
གཟུགས་བརྙན་བཞིན། །ཡོན་ཏན་རྟག་ཆད་ བྲལ་བར་ལེགས་རྟོགས་ནས།།
ཕྱོགས་འཛིན་ཀུན་དང་བྲལ་བར༴ ཤེས་རབ་རྟོག་དང་སྤྱོད་དང་དགའ་བ་དང་།
གཡོ་མེ། ད་བདེ་བ་ཆེན་པོ་ཉིད་ཐོབ་སྟེ། །གཟུགས་སེམས་དབྱེར་མེད་གཅིག་ཏུ་
འདྲེས་གྱུར་ནས། །དག་པའི་མངོན་ཤེས་འཆར་བར༴ སྲོག་རླུང་ཉི་ཟླའི་རྒྱུ་བ་དང་
བྲལ་ཞིང་། །རྟག་ཏུ་དབུ་མའི་ནང་དུ་ལེགས་ཞུགས་ནས། །སྟེང་འོག་འཁོར་ལོའི་
ལྟེ་བར་རབ་བཀོད་དེ། །རྟག་ཏུ་གཡོ་མེད་འཛིན་པར༔ གཏུམ་མོ་ཡེ་ཤེས་སྣང་བ་
རབ་རྒྱལ་པས། །འདོད་པའི་ལྷ་མཐོང་གཟུགས་བརྙན་རྣམ་རྟོག་བྲལ། །དྲི་མེད་
འོད་ཀྱི་དཀྱིལ་འཁོར་གསལ་ལྡན་པས། །ལུས་ལས་ཁམས་གསུམ་སྤྲོ་བར= འོད་
གསལ་ཕྱག་རྒྱ་ཆེ་ལ་རྗེས་ཆགས་པས། །མི་འགྱུར་བདེ་བ་དབུགས་ཀྱི་གྲངས་
འཕེལ་ཏེ། །འཁོར་འདས་རོ་མཉམ་བདེན་གཉིས་དབྱེར་མེད་པའི། །ཟུང་འཇུག་
བདེ་བ་ཆེན་པོར༔ བདེན་གཉིས་དབྱེར་མེད་ལམ་ལ་ལེགས་གོམས་པས།།
གཉིས་སུ་འཛིན་པ་ཐམས་ཅད་རྣམ་སྤངས་ཏེ། །ཨེ་ཝཾ་ཐབས་ཤེས་བདེ་སྟོང་ལ་
སོགས་པ། །དབྱེར་མེད་ཟུང་འཇུག་ཐོབ་པར༴ ཆོས་ཀུན་གཞི་རྩ་གནས་སྐབས་
རྣམ་པ་བཞི། །རྣལ་འབྱོར་བཞི་སོགས་ལམ་གྱིས་ལེགས་དག་སྟེ། །སྐུ་བཞི་རྡོ་རྗེ་
བཞི་དང་མཁྱེན་པ་བཞི། །བྱང་ཆུབ་བཞི་སོགས་ཐོབ་བར༔ གཞི་ལ་གནས་པའི་
རིགས་དྲུག་དྲི་མ་རྣམས། །ཟབ་ལམ་ཡན་ལག་དྲུག་ གིས་ལེགས་སྦྱངས་ཏེ།
ཁམས་དྲུག་སྒྲིབ་བྲལ་འབྲས་བུ་མཆོག་ཐོབ་ནས། །འགྲོ་དྲུག་སེམས་ཅན་འདྲེན་
-286-



ཟབ་ལམ་རྡོ་རྗེའི་རྣལ་འབྱོར་གྱི་གསོལ་འདེབས་བྱིན་བརླབས་རོལ་མཚོ།
པར= མ་དག་འཁོར་བའི་སུམ་ཅུ་རྩ་དྲུག་རིགས། །དག་པའི་སོ་དྲུག་རིགས་སུ་
གནས་གྱུར་ཏེ། །ཕུང་ཁམས་དབང་ཡུལ་ལས་དབང་བྱ་བ་གཞན། །སྒྲིབ་བྲལ་སོ་
དྲུག་ཐོབ་པར༔ ཕུང་ཁམས་སྐྱེ་མཆེད་ལས་དབང་བྱ་བ་རྣམས། །སྒྲིབ་མེད་རོ་
མཉམ་གཅིག་ཏུ་འདྲེས་གྱུར་ཏེ། །བདེ་ཆེན་ཝཾ་ཡིག་སྟོང་ཆེན་འགྱུར་མེད་ལྔ། །
ཡེ་ཤེས་ལྔ་ལྡན་ཐོབ་པར སུམ་ཅུ་རྩ་དྲུག་རིགས་རྣམས་སྒྲིབ་བྲལ་ནས། །རང་
བཞིན་འོད་གསལ་བདེ་བ་ཆེན་པོའི་གནས། །ཆོས་ཀུན་རྟེན་གཅིག་ཨེ་ཡིག་ཐིག་
ལེ་སྟོང་། །འགྱུར་མེད་རྣམ་དྲུག་ཐོབ་པར༔ རླུང་མེ་ཆུ་ས་ལྷུན་པོ་པདྨ་དང་། །ཟླ་
ཉི་སྒྲ་གཅན་མཁའ་སོགས་སྒྲིབ་བྲལ་ཏེ། །ཕྱི་ནང་གཞན་གསུམ་ཀུན་ཁྱབ་ཡེ་ཤེས་
མཆོག ༑རྣམ་བཅུ་དབང་ལྡན་ཐོབ་པར་ཟ དུས་སྦྱོར་བཅུ་གཉིས་རླུང་གི་རྒྱུ་བ་
འགགས༑ ༑རྟེན་འབྲེལ་བཅུ་གཉིས་ ཕྱི་ནང་སྒྲིབ་པ་ཟད། །གནས་སོགས་བཅུ་
གཉིས་ས་རྣམས་ལེགས་བགྲོད་དེ། །བདེན་དོན་བཅུ་གཉིས་ལྡན་པར འགྱུར་བ་
དགའ་བ་བཅུ་དྲུག་མུན་པ་སངས། །སྟོད་ཉིད་སྙིང་རྗེ་བཅུ་དྲུག་དཀྱིལ་འཁོར་
རྒྱས༑ ༑བཅུ་དྲུག་སྐུ་ཡི་ཆ་ཤས་ཡོངས་རྫོགས་ཏེ། །དེ་ཉིད་བཅུ་དྲུག་རིག་པར་
ཉི་ཁྲི་ཆིག་སྟོང་དྲུག་བརྒྱའི་གྲངས་ཀྱི་ནི། །ལས་རླུང་འཕོ་བའི་སྐད་ཅིག་གི་བཅོམ་
སྟེ༑ ༑མྱུར་དུ་བདེ་བའི་ཆ་ཤས་ཀུན་རྫོགས་ནས། །དོན་གཉིས་ཕུན་སུམ་ཚོགས་
པར་བྱིན་གྱིས་རློབས། །ཅེས་པ་འདི་སྦྱོར་བ་ཡན་ལག་དྲུག་གི་རྣལ་འབྱོར་པ་ཆེན་
པོ་དགེ་བའི་བཤེས་གཉེན་ཀུན་དགའ་བསོད་ནམས་པས་བསྐུལ་ནས། དཔལ་
ལྡན་བླ་མ་དམ་པ་ཐམས་ཅད་ཀྱིས་བྱིན་གྱིས་བརླབས་པ་ཤཱཀྱའི་དགེ་སློང་།
སྐྱབས་མཆོག་དཔལ་བཟང་པོས་དྲག་པོའི་ལོ་མཆུའི་ཟླ་བའི་དཀར་ཕྱོགས་ཀྱི་
ཚེས་གཅིག་ལ་སྦྱར་བའོ། །
-287-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
འདི་ལ་བརྟེན་ནས་སེམས་ཅན་ཐམས་ཅད་ཀྱིས་དཔལ་ལྡན་བླ་མ་སྐུ་
བཞིའི་དབང་ཕྱུག་གི་གོ་འཕངས་མྱུར་དུ་ཐོབ་པར་གྱུར་ཅིག འདིའི་ཆོས་རྗེ་བླ་
མའི་ འཇུག་ཏུ། །རྒྱལ་བའི་ ཐུགས་ རྗེ་ གཅིག་བསྡུས་ ཨ་ཏི་ཤས། །རྒྱལ་ བའི་
ལེགས་གསུང་འདུལ་བའི་ཉམས་ལེན་སོགས། །རྒྱལ་བའི་བསྟན་པ་སྤེལ་ཕྱིར་
སླར་བྱོན་པ། །རྒྱལ་བ་སྐྱབས་མཆོག་ཞབས་ལ༔ དེ་སྲས་ཐུ་བོ་རྒྱལ་བའི་འབྱུང་
གནས་དང་། །དེ་སྲས་གྲུབ་པའི་དབང་ཕྱུག་ཚུལ་ཁྲིམས་འབར། །དགེ་སྦྱོང་
མཆོག་གྱུར་སེམས་པ་ཆེན་པོའི་མཚན། །ནམ་མཁའ་འོད་ཟེར་ཞབས་ལ༴ ཚིག་
བཅད་འོག་མ་འདི་གཉིས་མཆན་དུ་འདུག་པ་སྐྱུས་ལ་བྲིས་པ་ལགས། །
ན་མོ་རཏྣ་གུ་རུ་བྷྱ༔ དཔལ་སྦྱོར་བ་ཡན་ལག་དྲུག་པའི་དཔལ་ལྡན་བླ་
མའི་ཡོན་ཏན་ཀུན་འབྱུང་བ་ཞེས་བྱ་བ། བླ་མ་དང་དཔལ་དུས་ཀྱི་འཁོར་ལོ་ལ་
ཕྱག་འཚལ་ལོ། །རྣམས་ཀུན་མཆོག་ལྡན་སྟོང་པའི་དཀྱིལ་འཁོར་རྒྱས། །མཆོག་
ཏུ་མི་འགྱུར་བདེ་བའི་ཆ་ཤས་རྫོགས། །སྤངས་རྟོགས་མཛད་པའི་འོད་དཀར་
ཕྱོགས་བཅུར་འགྱེད། །དཔལ་ལྡན་བླ་མ་མཆོག་ལ་ གསོལ་བ་འདེབས། །སྐུ་
བཞིའི་མངའ་བདག་དཔལ་ལྡན་རྡོ་རྗེ་འཆང་། །དབང་ཕྱུག་བརྒྱད་ལྡན་ཤཱཀྱའི་
རྒྱལ་པོ་བདུན། །ས་བཅུའི་དབང་ཕྱུག་རིགས་ལྡན་ཉི་ཤུ་ལྔ། །གསོལ་བ་འདེབས་
སོ་བདག་རྒྱུད་བྱིན་གྱིས་བརློབས། །ཚིག་རྐང་འདི་ཀུན་ལ་སྦྱར། རིགས་ལྡན་
རྒྱལ་པོས་བྱིན་རླབོས་དུས་འཁོར་ཞབས། །དུས་འཁོར་བསྟན་པ་རྒྱས་མཛད་དུས་
འཁོར་ཞབས། །གསང་ཆེན་འགྲོ་བའི་དཔལ་གྱུར་ཟླ་བ་མགོན། །གཞུང་དང་
གདམ་ངག་ཀུན་འཛིན་དཀོན་མཆོག་བསྲུངས། །རང་གཞན་དོན་གཉིས་ཕུན་
ཚོགས་གནམ་ལ་རྩེགས། །རྣལ་འབྱོར་དབང་ཕྱུག་གྲུབ་ཆེན་ཡུ་མོའི་ཞབས།།
-288-



ཟབ་ལམ་རྡོ་རྗེའི་རྣལ་འབྱོར་གྱི་གསོལ་འདེབས་བྱིན་བརླབས་རོལ་མཚོ།
སྤྲུལ་པའི་སྐྱེས་མཆོག་དྷརྨེ་ཤྭ་ར་དང་། །ཐོས་བསམ་བསྒོམ་པས་རྒྱུད་གྲོལ་ནམ་
མཁའ་འོད། །དུས་གསུམ་རྣམ་མཁྱེན་གྲུབ་ཐོབ་སེ་མོ་ཆེ། །མཁས་ཤིང་གྲུབ་པའི་
སྐྱེས་མཆོག་འཇམ་དབྱངས་གསར། །ལུང་རྟོགས་ཆོས་ཀྱི་སྤྱན་ལྡན་ཆོས་སྐུ་འོད།།
སྒྲུབ་བརྒྱུད་བསྟན་པའི་རྒྱལ་མཚན་ཀུན་སྤངས་ཞབས། །གསང་སྔགས་རྒྱ་མཚོའི་
མཐར་སོན་འཕགས་པ་འོད། ཁམས་གསུམ་ཆོས་ཀྱི་རྒྱལ་པོ་བུ་སྟོན་ཞབས།།
དུས་གསུམ་སངས་རྒྱས་ཀུན་དངོས་ཆོས་ཀྱི་རྗེ། །གསོལ་བ་འདེབས་སོ་བདག་
རྒྱུད་ བྱིན་ གྱིས་ རློབས། །ཟབ་ ཡངས་ ཤེས་ བྱའི་ མཁའ་ ལ་ ཐོགས་ པ་མེད། །
དམིགས་མེད་ཐུགས་རྗེའི་དཀྱིལ་འཁོར་རབ་ཏུ་རྒྱས། །ལྷུན་གྲུབ་མཛད་པའི་འོད་
ཟེར་ ཕྱོགས་ བཅུར་ སྤྲོ། །ཆོས་རྗེ་རིན་པོ་ཆེ་ལ་གསོལ་བ་འདེབས། །ཀུན་རྟོག་
འཁྲུལ་པའི་མུན་པ་མ་ལུས་སངས། །འོད་གསལ་དག་པའི་སྣང་བ་རབ་འབྱམས་
རྒྱས༑ ༑ཤེས་དང་ཤེས་བྱའི་ཡུལ་ཀུན་གཅིག་ཏུ་འདྲེས། །ཆོས་རྗེ་༔ རླུང་སེམས་
དབུ་ མའི་ནང་ དུ་ རབ་ཏུ་ བརྟན། །བདུད་ དང་ ཉོན་ མོངས་ རྒྱུ་ བ་ མཐའ་ དག་
འགགས༑ ༑འབྱུང་འཇུག་འགྲོ་འོང་བྲལ་བའི་རྟོགས་པ་བརྙེས། །ཆོས་ཟ འཁོར་
བའི་རྩ་བར་འགྱུར་བའི་བག་ཆགས་དག །ཉི་ཁྲི་ཆིག་སྟོང་དྲུག་བརྒྱའི་ལས་རླུང་
འགགས༑ ༑མཆོག་ཏུ་མི་འགྱུར་བདེ་བའི་ཡོན་ཏན་རྫོགས། །ཆོས་རྗེ༔ སྟོང་ཉིད་
སྙིང་རྗེ་དབྱེར་མེད་ལམ་ལ་བསྒོམས། །སྲིད་དང་ཞི་བའི་རྒྱ་མཚོ་ཆེ་ལས་རྒལ།།
དོན་གཉིས་ཕུན་སུམ་ཚོགས་པའི་ས་ལ་བཞུགས། །ཆོས་རྗེ་རིན་པོ་ཆེ་ལ་གསོལ་
བ་འདེབས། །དཔལ་ལྡན་བླ་མའི་དེད་དཔོན་གྱིས་གནང་བའི། །ཟབ་ལམ་རིན་
ཆེན་མཆོག་འདི་ སྡིག་གྲོགས་དང༌། །ཆོམ་རྐུན་རྩ་ ལག་རྣམས་ཀྱིས་མ་ཕྲོགས་
པར་༑ ༑རང་གཞན་དོན་གཉིས་འགྲུབ་པར་བྱིན་གྱིས་རློབས། །ནམ་མཁའི་
-289-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
མཐའ་ཀླས་གྱུར་པའི་སེམས་ཅན་རྣམས། །སྲིད་ཞིའི་རྒྱ་མཚོ་ཆེ་ལས་སྒྲལ་ཕྱིར་
དུ༑ ༑སྟོང་ཉིད་སྙིང་རྗེ་དབྱེར་མེད་རྣལ་འབྱོར་ཆེ། །རྟག་ཏུ་བརྩོན་པས་སྒྲུབ་པར
རྣམ་གཡེང་འདུ་འཛིས་དབེན་པའི་གནས་མཆོག་ཏུ། །དོན་མེད་ཚེ་འདིའི་བྱ་བ་
ཀུན་སྤང་སྟེ། །ཡིད་ཆེས་གསུམ་དང་ལྡན་པའི་ཟབ་མོའི་ལམ། །ཉིན་མཚན་རྟག་
ཏུ་བསྒོམ་པར་༤ ལུས་དང་གཉེན་བཤེས་ཀུན་ལ་ལྟོས་མེད་པར། །བདག་དང་
བདག་གིར་འཛིན་པ་ཀུན་སྤངས་ཏེ། །དཀོན་མཆོག་བླ་མའི་སྐོར་ལ་མི་འབག་
པར༑ ༑རྟག་ཏུ་ཟབ་ལམ་བསྒོམ་པར ཞི་ སོགས་ དམན་ པའི་ དངོས་གྲུབ་མི་
འདོད་ཅིང་། །གཟུགས་སོགས་རྟག་པའི་བསྒོམ་པ་ཀུན་སྤངས་སྟེ། །རྒྱལ་བ་སྲས་
བཅས་ཀུན་གྱི་བགྲོད་གཅིག་ལམ། །འོད་གསལ་ཕྱག་ཆེན་བསྒོམ་པར འགྱུར་
བའི་བདེ་བ་དོན་དུ་མི་གཉེར་བར། །ལས་དང་ཡེ་ཤེས་ཕྱག་རྒྱ་ལས་གྲོལ་བའི།།
ཕྱག་རྒྱ་ཆེན་མོ་ལས་བྱུང་མི་འགྱུར་བདེ། །ཐོབ་ནས་རྟག་ཏུ་བསྒོམ་པར༔ དེ་ནས་
གསོལ་འདེབས་སྔ་མའི། རྣམ་ཀུན་མཆོག་ལྡན་སྟོང་པའི་ཡུལ་རྣམས་ལ། །ཞེས་
སོགས་ཚིགས་བཅད་གཅིག་དང༌། ཤེས་རབ་རྟོགས་དང་སོགས་ཚིགས་བཅད་
བཞི་དང་། ཕྱོགས་འཛིན་ཀུན་དང་བྲལ་བའི་དོན་རྟོགས་ནས། །བདེ་སྟོང་ཟུང་དུ་
འཇུག་པའི་ལམ་སྒོམ་ཞིང་། །ཐབས་མཁས་སྙིང་རྗེས་འགྲོ་ཀུན་སྨིན་བྱས་ཏེ།།
མྱུར་དུ་སྐུ་བཞི་ཐོབ་པར༴ རྣམ་པ་ཀུན་ལྡན་འཇའ་ཚོན་ལྟ་བུའི་ལུས། །འགྲོ་ཀུན་
སྐད་དུ་དམ་པའི་ཆོས་སྟོན་ཅིང་། །ཡོད་མེད་རྟག་ཆད་རྟེན་འབྲེལ་མཐའ་གཉིས་
སྤངས༑ ༑མི་འགྱུར་བདེ་བ་མཆོག་ཏུ་མཐར་ཕྱིན་ཤོག །ཅེས་པ་འདི་ཡང་སྔ་མ་
དང་མཛད་པ་པོ་དང་དུས་ཚེས་གཅིག་ཉིད་དོ།། །། དགེའོ།།
-290-



ཟབ་ལམ་རྡོ་རྗེའི་རྣལ་འབྱོར་གྱི་གསོལ་འདེབས་བྱིན་བརླབས་རོལ་མཚོ།
གཞན་ཡང་། ཁོ་བོས་སྔ་མོ་ནས་སྦྱར་བའི་ཀུན་ལ་གྲགས་པ་ནི།
ན་མོ་མཉྫཤྲཱི་ཡེ། དབང་ཕྱུག་བརྒྱད་ལྡན་རྒྱལ་བ་རྡོ་རྗེ་འཆང་། །ས་བཅུའི་དབང་
ཕྱུག་ ཆོས་ རྒྱལ་ སུམ་ཅུ་ གཉིས། །འཇམ་ དབྱངས་ སྤྲུལ་ སོགས་ འཕགས་ ཡུལ་
མཁས་པའི་ཚོགས། །རྒྱལ་བ་སྲས་དང་བཅས་ལ་གསོལ་བ་འདེབས། །སྒྲ་བསྒྱུར་
ཆོས་རབ་ལ་སོགས་རྭ་པའི་ཚོགས། །སང་དཀར་བསྒོམ་པ་ལ་སོགས་འབྲོ་ཡི་
བརྒྱུད༑ ༑གྱི་ཇོ་རྩ་མི་ལ་སོགས་བརྒྱུད་པ་གཞན། །བོད་ཡུལ་མཁས་སྒྲུབ་རྣམས་
ལ༴ བརྒྱུད་པ་ཀུན་འདུས་བུ་སྟོན་ཆོས་ཀྱི་རྗེ། །བླ་མ་དམ་པ་ལོ་ཆེན་སེམས་
དཔའ་ཆེ། ཆོས་ཀྱི་དཔལ་དང་འཇམ་པའི་རྡོ་རྗེའི་ཞབས། །རྩ་ བརྒྱུད་མཚུངས་
མེད་རྣམས་ལ་ཟ འདི་བླ་མ་དམ་པའི་རྗེས་ལ། རྒྱལ་བ་གཉིས་པ་སྐྱབས་མཆོག་
ཆོས་ ཀྱི་ རྗེ། །རྒྱལ་ བའི་ འབྱུང་ གནས་ སེངྒེའི་ མཚན་ ཅན་ དང་། །རྒྱལ་ སྲས་
མཚུངས་མེད་སེམས་དཔའ་ཆེན་པོའི་ཞབས། །གསོལ་བ་འདེབས་སོ་བདག་རྒྱུད་
བྱིན་གྱིས་རློབས། །སངས་རྒྱས་དཔེ་མེད་འཚོ་དང་དཔལ་འཛིན་ཞབས། །འོད་
བྱེད་ལྷ་དང་ཆོས་འབྱུང་ཉི་མ་དཔལ། །རིན་ཆེན་འཚོ་དང་བི་བྷུ་ཏི་ལ་སོགས།།
ཉེར་བརྒྱུད་བར་མའི་ཚོགས་ལཿ སྐུ་བཞིའི་དབང་ཕྱུག་རྒྱལ་བ་རྡོ་རྗེ་འཆང་།།
གྲུབ་པའི་དབང་ཕྱུག་དཔལ་ལྡན་ཤ་བ་རི། །རྣལ་འབྱོར་དབང་ཕྱུག་པཎ་ཆེན་བི་
བྷཱ་ཏི། །ཟབ་ལམ་སྟོན་མཛད་གསུམ་ལ༴ ཉམས་རྟོགས་མཐར་ཕྱིན་གྲུབ་ཆེན་ཀོ་
བྲོག་པ། །སྒྲུབ་ཚུགས་མཐར་ཕྱིན་རྗེ་བཙུན་གཞོན་ནུ་དཔལ། །གནས་ལྔ་མཐར་
སོན་ཐར་ལོ་ཉི་མའི་ཞབས། །ཟབ་ལམ་སྤེལ་མཛད་གསུམ་ལ རྒྱལ་བ་གཉིས་
པ་བུ་སྟོན་ཆོས་གྱི་རྗེ། །རྒྱལ་སྲས་ཐུ་བོ་འཇམ་དབྱངས་ཆོས་གྱི་དཔལ། །རྒྱལ་བ་
ཀུན་དངོས་རིན་ཆེན་བསོད་ནམས་འཕེལ། །ཟབ་ལམ་གསལ་མཛད་གསུམ་ལ་
-291-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
གསོལ་བ་འདེབས། །རྡོ་རྗེ་ཐེག་པའི་ལམ་གྱི་མཆོག་གྱུར་པ། །རྡོ་རྗེ་བཞི་ཡི་རྣལ་
འབྱོར་མཐར་ཕྱིན་པ། །རྡོ་རྗེ་འཆང་དངོས་འཇམ་དབྱངས་ཆོས་གྱི་རྗེ། །ཟབ་ལམ་
རྒྱས་མཛད་ཞབས་ལ༔ བཀའ་དྲིན་མཚུངས་མེད་རྩ་བརྒྱུད་བླ་མ་ལ། །སྙིང་ནས་
གུས་པའི་ཡིད་ཀྱིས་གསོལ་འདེབས་ན། །གསུང་རབ་མཐར་ཐུག་དུས་འཁོར་
བཤད་སྒྲུབ་ཀྱི། །བསྟན་པ་ཕྱོགས་མཐར་རྒྱལ་པར་ བྱིན་གྱིས་རློབས། །དབང་
བདུན་ལམ་མཆོག་ས་བདུན་སྤང་རྟོགས་སྒྲུབ། །སྔགས་གྱི་ཚོགས་ལམ་ཆུང་དུ་
རྟོགས་སྒོམ་ལམ། །རྫོགས་རིམ་སྨིན་བྱེད་སྒོ་གསུམ་ཡེ་ཤེས་སྦྱོང་། །བསྙེན་སྒྲུབ་
བཞི་ལྡན་བསྐྱེད་རིམ་མཐར་ཕྱིན་ཤོག །བུམ་དབང་ལམ་མཆོག་ས་བརྒྱད་སྤངས་
རྟོགས་ སྒྲུབ། །ཚོགས་ལམ་ འབྲིང་ མཆོག་ དབང་ མངོན་ སྟོང་ གཟུགས་ འཛིན།།
བཟུང་འཛིན་འབྲེལ་གཅོད་དག་པའི་མངོན་ཤེས་སྒྲུབ། །བསྙེན་པའི་ཡན་ལག་
སོར་བསམ་མཐར་ཕྱིན་ཤོག །གསང་དབང་ལམ་མཆོག་དགུ་པའི་སྤངས་རྟོགས་
སྒྲུབ༑ ༑སྦྱོར་ལམ་ཐོག་མ་ཡིད་མངོན་རླུང་སེམས་འཛིན། །ཉི་ཟླའི་རྒྱུ་འཇོམས་
གཡོ་མེད་ ཐིག་ལེ་སྒྲུབ། །ཉེར་སྒྲུབ་ ཡན་ ལག་ སྲོག་ འཛིན་མཐར་ ཕྱིན་ཤོག།
གསུམ་པའི་ལམ་མཆོག་བཅུ་པའི་སྤངས་རྟོགས་སྒྲུབ། །སྦྱོར་ལམ་ཐ་མ་རང་རིག་
འདོད་ལྷ་འཛིན། །ལྟེ་བར་འོད་ཀྱི་སྟོང་གཟུགས་ཕྱག་ཆེན་སྒྲུབ། །སྒྲུབ་པའི་ཡན་
ལག་རྗེས་དྲན་མཐར་ཕྱིན་ཤོག །བཞི་པའི་ལམ་མཆོག་སངས་རྒྱས་སྤངས་རྟོགས་
སྒྲུབ༑ ༑འཕགས་པའི་སློབ་ལམ་མྱུར་དུ་བདེ་བ་ཆེ། །ཡེ་ཤེས་སྐུ་སྒྲུབ་བེམ་ཆོས་
མཐའ་དག་འཇོམས། །སྒྲུབ་ཆེན་ཡན་ལག་ཏིང་འཛིན་མཐར་ཕྱིན་ཤོག །རྣམ་
ཀུན་མཆོག་ལྡན་འཇའ་ལུས་རྡོ་རྗེའི་སྐུ། །རང་རང་སྐད་ཀྱིས་ཆོས་སྟོན་གཞོམ་
མེད་གསུང་། །སྟོང་གཟུགས་ཀྱིས་འཁྱུད་བདེ་ཆེན་མཐར་ཐུག་ཐུགས། །རྡོ་ རྗེ་
-292-



ཟབ་ལམ་རྡོ་རྗེའི་རྣལ་འབྱོར་གྱི་གསོལ་འདེབས་བྱིན་བརླབས་རོལ་མཚོ།
བཞི་ལྡན་སྐུ་བཞི་མྱུར་འགྲུབ་ཤོག །ཅེས་དང་། བསྟོད་ཆེན་འཇུག་གི མདོར་ན་
རྒྱུད་སྡེ་སྤྱི་དང་ཁྱད་པར་དུ། ཞེས་སོགས་སྤྲོ་ན་སྦྱོར། །
ཀུན་ལ་མ་གྲགས་པའི་རྒྱས་པ་ནི།
ན་མོ་གུ་རུ་ཝེ། དྲིན་ཅན་རྩ་བ་ཡི་བླ་མ། །བཀའ་དྲིན་འཁོར་མེད་ཀྱི་ཆོས་
རྗེ༑ ༑མཉམ་མེད་འགྲོ་བ་ཡི་མགོན་པོ། །དཔག་ཡས་ཡོན་ཏན་གྱི་མངའ་བདག།
སྐྱབས་གནས་ཐམས་ཅད་ཀྱི་གཙོ་བོ། །དགེ་ལེགས་ཐམས་ཅད་ཀྱི་རྩ་བ། །དངོས་
གྲུབ་ཐམས་ཅད་ཀྱི་འབྱུང་གནས། །ཡོན་ཏན་ཐམས་ཅད་གྱི་གཏེར་མཛོད། །སྐུ་
གསུམ་དབྱེར་མེད་ཀྱི་རྒྱལ་བ། །དུས་གསུམ་སངས་རྒྱས་ཀྱི་ངོ་བོ། ཐེག་གསུམ་
དམ་ཆོས་ཀྱི་འབྱུང་གནས། །སྲིད་གསུམ་སེམས་ཅན་གྱི་འདྲེན་པ། །དུག་གསུམ་
ནད་སེལ་གྱི་སྨན་པ། །དམུས་ལོང་ལམ་སྟོན་གྱི་ས་མཁན། །མ་རིག་མུན་སེལ་གྱི་
ཉི་མ། །ཉོན་མོངས་གདུང་སེལ་གྱི་ཟླ་བ། །གསོལ་བ་སྙིང་དཀྱིལ་ནས་འདེབས་
སོ༑ །ཐུགས་རྗེས་འབྲལ་མེད་དུ་བཟུང་ཤིག །བྱིན་བརླབས་ཆར་ལྟར་དུ་
འབེབས་ཤིག །དངོས་གྲུབ་བདེ་བླག་དུ་སྩོལ་ཞིག །བསྟན་པའི་རྩ་བ་སོ་སོ་ཐར་
པ་ལ། །མ་བསླབས་རྩ་བ་ཏུལ་བར་གསུངས་ལགས་ཀྱང་། །ཚིག་དོན་ཅུང་ཟད་
ཤེས་བའི་ང་རྒྱལ་གྱིས། །འཇུག་ལྡོག་ཡལ་བར་དོར་བའི་སྙིང་ཁམས་ཅན་༑ ༑བླ་
མས་གནང་བའི་ཚུལ་ཁྲིམས་ཡིད་བཞིན་ནོར། །ཉེས་ལྟུང་རྐུན་མས་མཁྱེན་བ་མ་
ཚོར་ རོ། །ཚུལ་ ཁྲིམས་ གཅེས་པར་འཛིན་པར་བྱིན་གྱིས་རློབས། །རྟག་ཏུ་དྲན་
ཤེས་བསྟེན་པར་བྱིན་གྱིས་རློབས། །བསྟན་པའི་གཞུང་ཤིང་སྒྲ་དང་ཚད་མ་ལ། །
མ་སློབ་ཚིག་དོན་འཁྲུལ་པར་མཐོང་བཞིན་དུ། །གཞན་གྱི་ཁ་ཟླ་མེད་པའི་རྒྱུ་
-293-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
མཚན་གྱིས། །གང་ཤེས་བརྗོད་དུ་འཇུག་པའི་སྙིང་རུལ་པོ། །ཚིག་དོན་དག་བྱེད་
ཤེས་རབ་རལ་གྲི་དེ། །རྣམ་གཡེང་བཞི་མདོར་བོར་བ་མ་ཚོར་རོ། །རྟག་ཏུ་ཐོས་
བསམ་ནུས་པར༔ མི་བརྗེད་གཟུངས་དང་ལྡན་པར བསྟན་པའི་སྙིང་པོ་བདེན་
གཉིས་མངོན་པའི་ཆོས། །མ་བསླབས་ལྟ་བསྒོམ་འཁྲུལ་པར་ གསུངས་ལགས་
ཀྱང་༑ །གང་ཤེས་ཉམས་སུ་ལེན་འདོད་ངེས་འབྱུང་གིས། ཇི་སྙེད་ཇི་ལྟ་རྨོངས་
པའི་སྙོམས་ལས་མཁན། །ཐབས་ཤེས་ལྟ་སྤྱོད་ཡིད་བཞིན་ནོར་བུ་དེ། །ཆོག་ཤེས་
རྐུན་མས་ཁྱེར་བ་མ་ཚོར་རོ། །བདེན་གཉིས་གནས་ལུགས་རྟོགས་པར༔ བྱང་
ཆུབ་སེམས་གཉིས་འབྱོངས་པར༴ བསྟན་པའི་རྩེ་མོ་རྡོ་རྗེ་ཐེག་པ་ལ། །མ་
བསླབས་སངས་རྒྱས་ཐོབ་བར་མི་སྲིད་ཀྱང་
། །ཕྱིར་ལྟས་ཚིག་གི་གོ་རྒྱ་གཅོད་
གཅོད་ནས། །གསང་སྔགས་ཞོར་ལ་བཏོང་པའི་མཚན་ཉིད་པ། །རྡོ་རྗེ་འཆང་གི་
ཟབ་ལམ་བདུད་རྩིའི་བཅུད། །ཕྱིར་ལྟས་ས་ལ་བོར་བ་མ་ཚོར་རོ། །བསྙེན་སྒྲུབ་
ཚད་དུ་འཁྱོལ་བ༴ ཐ་མལ་སྣང་ཞེན་བསྒྱུར་བར་ བསྟན་པའི་ཡང་རྩེ་རྣལ་འབྱོར་
བླ་མེད་ལ། །མ་བསླབས་ཐབས་ཤེས་རྫོགས་པ་མི་སྲིད་ཀྱང་། །ལག་ལེན་ཕྱག་
རྒྱའི་ལག་ཁྲིད་བྱེད་བྱེད་ནས། །རིམ་གཉིས་ཡལ་བར་དོར་བའི་ལག་ལེན་པ།།
སྒྱུ་ལུས་འོད་གསལ་བདེན་གཉིས་ཉི་ཟླའི་འོད། །ལག་ལེན་སྤྲིན་གྱིས་སྒྲིབས་པ་
མ་ཚོར་རོ། །ལུས་ཕྲ་སྐུ་རུ་ལྡང་བར་ཟ སེམས་ཕྲ་ཐུགས་སུ་འཆར་བར་རྔ བསྟན་
པའི་མཐར་ཐུག་དུས་འཁོར་རྣལ་འབྱོར་ལ། །མ་སྦྱངས་ཟུང་འཇུག་རྫོགས་པ་མི་
སྲིད་ཀྱང་། །གསང་དབང་གསུམ་པའི་ལམ་གྱིས་ཆོག་ཤེས་ནས། །དུས་འཁོར་
ལོགས་སུ་འཇོག་པའི་བླ་མེད་པ། །བདེ་ཆེན་སྟོང་གཟུགས་དཔག་བསམ་འབྲས་
བུའི་མཆོག །མཆོག་འཛིན་བ་མོས་ཁྱེར་བ་མ་ཚོར་རོ། །རྡོ་རྗེའི་རྣལ་འབྱོར་སྒོམ་
-294-



ཟབ་ལམ་རྡོ་རྗེའི་རྣལ་འབྱོར་གྱི་གསོལ་འདེབས་བྱིན་བརླབས་རོལ་མཚོ།
པར༴ བཞི་པའི་ལམ་འབྲས་རྫོགས་པར་བྱིན་གྱིས་རློབས། །སྒོ་གསུམ་ཡེ་ཤེས་
སྦྱོང་བར་༴ སྟོང་གཟུགས་མཚན་མ་རྫོགས་པར༔ དག་པའི་མངོན་ཤེས་འཆར་
བར༴ ཉི་ཟླ་དབུ་མར་སྡོམ་པར༴ འཁོར་ལོར་ཐིག་ལེ་འདོད་ལྟར་འཆར་བར མི་
འགྱུར་བདེ་ཆེན་རྫོགས་པར་༤ བེམ་ཆོས་ཀུན་དང་བྲལ་བར་ཟ ཡན་ལག་བཅུ་
གཉིས་འགག་པར༔ བདེན་དོན་བཅུ་གཉིས་རྫོགས་པར དེ་ཉིད་བཅུ་དྲུག་རིག་
པར༴ སྙིང་ རྗེ་བཅུ་ དྲུག་ རྒྱས་ པར དགའ་ བཞི་ མྱུར་དུ་ རྫོགས་ པར༴ གནས་
སྐབས་བཞི་དང་བྲལ་བར༔ སྐུ་བཞི་མྱུར་དུ་འགྲུབ་བར༔ རྡོ་རྗེ་བཞི་པོ་མྱུར་དུ་
མཐར་ཕྱིན་ཤོག །ཨོཾ་ཨཱཿཧཱུྃ་ཧོ༔ཧཾ་ཀཾ༔ ཨོ་ཤུ་ནྱ་ཏཱ་ཛྙཱ་ན་བཛྲ་སྭ་བྷཱ་ཝ་ཨཏྨ་ཀོཉ་ཧཾ།
སྟོང་པ་ཉིད་དུ་གྱུར། རྣམ་ཀུན་མཆོག་ལྡན་གྱི་སྟོང་པའི་ངང་ལས། ཀ་སྡེ་དང་ས་
དང་པོའི་ རང་ ཞིན་ནང་གི་སྐྱ་ དང་བ་སྤུ་ནམ་མཁའི་ཁོར་ཡུག་དང་ཆོས་ ཀྱི་
དབྱིངས༑ ཙ་སྡེ་དང་ས་གཉིས་པའི་རང་བཞིན་ཤ་དང་ལྤགས་པ་རླུང་གི་ཁོར་ཡུག་
དང་ཤར་ལུས་འཕགས་པོ། ཊ་སྟེ་དང་ས་གསུམ་པའི་རང་བཞིན་ཁྲག་དང་དམར་
ཆ་མེའི་ཁོར་ཡུག་དང་ལྷོ་འཛམ་བུའི་གླིང་། པ་སྡེ་དང་ས་བཞི་པའི་རང་བཞིན་
རྡུལ་དང་དྲི་ཆུའི་འཁོར་ཡུག་དང་བྱང་སྒྲ་མི་སྙན། ཏ་སྡེ་དང་ས་ལྔ་པའི་རང་བཞིན་
རྐང་དང་རུས་པ་སའི་འཁོར་ཡུག་དང་ནུབ་བ་གླང་སྤྱོད། ས་སྡེ་དང་ས་དྲུག་པའི་
རང་བཞིན་རྩ་དང་རླུང་བཅུ་རིའི་རྒྱལ་པོ་རི་རབ་དང་ཡེ་ཤེས། ལ་སྡེ་དང་ས་
བདུན་པའི་རང་བཞིན་དུང་ཅན་མ་དང་དུས་མེ་ཡེ་ཤེས་རྡོ་རྗེ། ཨ་སྡེ་དང་ས་
བརྒྱད་པའི་རང་བཞིན་དབུ་མ་དང་གཉིད་འཐུག་སྒྲ་གཅན་དང་ཐུགས་རྡོ་རྗེ། ལི་
སྡེ་དང་ས་དགུ་པའི་རང་བཞིན་རོ་མ་དང་རྨི་ལམ་ཉི་མ་དང་གསུང་རྡོ་རྗེ། ཨཱཧཾ་
དང་ས་བཅུ་པའི་རང་བཞིན་རྐྱང་མ་དང་སད་པ་ཟླ་བ་དང་སྐུ་རྡོ་རྗེ། གཞན་ཡང་
-295-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
རྣམ་བཅུ་དབང་ལྡན། སྟོང་ཆེན་ཡིག་ལྔ། ཐིག་ལེ་ཡིག་དྲུག་གིས་རྒྱས་བཏབ་པའི་
ཕྱི་ནང་གཞན་གསུམ། སྲིད་ཞི་འཁོར་འདས། ལུས་ངག་ཡིད་གསུམ་དུས་གསུམ་
དགེ་རྩས་བསྡུས་པའི་དཔལ་འབྱོར་ཐམས་ཅད་སྐུ་བཞི་རྡོ་རྗེ་བཞིའི་དབང་ཕྱུག་
དམ་པ་དང་པོའི་སངས་རྒྱས་ཁྱབ་བདག་དུས་ཀྱི་འཁོར་ལོ་དང་ཐ་མི་དད་པར་
གྱུར་པའི་དཔལ་ལྡན་བླ་མ་དམ་པ་ལ་དབུལ་བར་བགྱིའོ། །ཐུགས་རྗེས་འགྲོ་བའི་
དོན་དུ་བཞེས་སུ་གསོལ། བཞེས་ནས་ཕྱི་ནང་གཞན་གསུམ་གྱི་གནས་ལུགས་
མངོན་དུ་གྱུར་པ་དྲང་དོན་ངེས་དོན་གྱི་རྟོགས་པ་མྱུར་དུ་རྒྱུད་ལ་སྐྱེ་ཞིང་མཆོག་དང་
ཐུན་མོང་གི་དངོས་གྲུབ་མ་ལུས་པ་མྱུར་དུ་འགྲུབ་པར་བྱིན་གྱིས་བརླབ་དུ་གསོལ།
སྲིད་ཞིའི་ཕུན་ཚོགས་ཀུན་ཚང་རྡོ་རྗེའི་ལུས། །ཕྱི་དང་གཞན་ལ་སྦྱར་བ་མཆོད་
པའི་སྤྲིན། །རང་ལ་ལེགས་པར་གནས་པ་འདི་འབུལ་བས། །སྒྲིབ་བྲལ་མཐར་
ཐུག་རྡོ་རྗེའི་སྐུ་ཐོབ་ཤོག ཅེས་སོགས་ཕྱི་ནང་གསང་བའི་མཆོད་པ་རྒྱས་པར་
དབུལ་ཏེ། དངོས་གྲུབ་གཉིས་ཀྱི་དཔལ་འབྱོར་ཟད་མི་ཤེས་པ་མྱུར་དུ་བསྒྲུབ་བར་
བྱའོ༑ ༑དགེ་ལེགས་རྩ་བ་སྤྱི་དགོས་བླ་མ་ལ། །གསོལ་བ་འདེབས་ཚུལ་ལེགས་
པར་ བཀོད་ པ་ འདིས། །དངོས་ གྲུབ་ ཀུན་ གྱི་ རྩ་ བ་ གཏིང་ཚུགས་ནས། །ཕུན་
ཚོགས་སྐུ་བཞིའི་དཔག་བསམ་རྒྱས་རྒྱུར་ཅིག །ཅེས་པ་ཡང་རང་གི་ཟབ་ལམ་རྡོ་
རྗེའི་རྣལ་འབྱོར་གྱི་སྔོན་འགྲོའི་ཡན་ལག་ཏུ་དགེ་སློང་ལོ་ཙཱ་བ་ཤེས་རབ་རིན་ཆེན་
རྒྱལ་མཚན་དཔལ་བཟང་པོས་སྦྱར་བའོ།། །། དགེ་ལེགས་འཕེལ། གཅིག་ཞུས།།
-296-



དུས་འཁོར་རྫོགས་རིམ་གྱི་སྔོན་འགྲོ་དད་པའི་རོལ་མཚོ་
ཞེས་བྱ་བ་བཞུགས་སོ། །
ན་མོ་མཉྫ་ཤྲཱི་ཡེ། དཔལ་དུས་ཀྱི་འཁོར་ལོའི་ལམ་གྱི་མཐར་ཐུག་ཟབ་
ལམ་རྡོ་རྗེའི་རྣལ་འབྱོར་གྱི་འཁྲིད་ཀྱི་སྔོན་འགྲོ་དད་པའི་རོལ་མཚོ་ཞེས་བྱ་བ།
དཔལ་ལྡན་བླ་མ་དང་པོའི་སངས་རྒྱས་ལ་གུས་པས་ཕྱག་འཚལ་ལོ། །དང་པོའི་
སངས་རྒྱས་བཞི་ཡི་བདེ་སྟོང་ནི། །བཞི་པའི་ལམ་མཆོག་རྡོ་རྗེའི་རྣལ་འབྱོར་
གྱིས༑ ༑ལེགས་པར་སྦྱངས་ལས་འབྲས་བུའི་སངས་རྒྱས་མཆོག ཁྱབ་བདག་དུས་
ཀྱི་འཁོར་ལོ་རྒྱལ་གྱུར་ཅིག །ཐེག་པའི་མཐར་ཐུག་རྡོ་རྗེ་ཐེག་པའི་རྩེ། །དབང་གི་
མཐར་ཐུག་བཞི་པའི་ལམ་གྱི་མཆོག །རྣལ་འབྱོར་མཐར་ཐུག་རྡོ་རྗེའི་རྣལ་འབྱོར་
འདི༑ ༑སྟོན་མཛད་ཡོངས་འཛིན་མཐར་ཐུག་ ལ་ ཕྱག་ འཚལ། །རང་ཉིད་
ལམ་འདིར་གོམས་པའི་འབྲས་བུ་ནི། །སྐལ་ལྡན་བཞན་ལ་སྤེལ་བར་བྱ་ཕྱིར་
དང་༑ ༑རྒྱ་བོད་མཁས་གྲུབ་མང་པོས་བཤད་པ་ལའང་། །ཧ་ཅང་སྤྲོས་དང་མི་
གསལ་འཁྲུལ་པའི་སྐྱོན། །མཐོང་ནས་ཚུལ་འདིར་ཅུང་ཟད་འབད་པ་ལ། །འདས་
དང་མ་འདས་རྣལ་འབྱོར་མ་རྣམས་ཀྱིས། །བཟོད་ཅིང་དགྱེས་པའི་ཐུགས་ཀྱིས་
སྐྱོང་བ་དང་། །སྡེ་དྲུག་བསྲུང་མས་མཐུན་རྐྱེན་གྲུབ་པར་མཛོད། །
-297-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
འདིར་རྒྱལ་བ་ཐམས་ཅད་ཀྱི་གསུང་གི་གསང་བའི་ཡང་གསང་བ་རྒྱུད་ཀྱི་རྒྱལ་པོ་
གཞན་ཐམས་ཅད་དུ་ལེགས་པར་སྦས་པ། སྐལ་བ་ཤིན་ཏུ་ཆེན་པོའི་ཡང་ཆེན་
པོར་གྱུར་པའི་སྣོད་ལྡན་བྱང་ཤཾ་བྷ་ལའི་ཡུལ་གྱི་སེམས་ཅན་ཐེག་པ་མཆོག་ལ་
ཞུགས་པ་རྣམས་ཀྱི་ཆེད་དུ་གསལ་བར་བསྟན་པ་དབང་བཞི་པའི་ལམ་གྱི་མཐར་
ཐུག་འཕགས་པའི་ཡུལ་གྱི་ཤིང་རྟ་ཆེན་པོ་དག་གིས་ཀྱང་མ་མྱངས་པའི་བདུད་རྩི་
ཆེན་པོ་ཟབ་ལམ་རྡོ་རྗེའི་རྣལ་འབྱོར་དཔལ་སྦྱོར་བ་ཡན་ལག་དྲུག་པ་ཞེས་བྱ་བ་
བླ་མ་དམ་པའི་དྲིན་ལས་ཉམས་སུ་ལེན་པར་བྱེད་པ་ལ་གསུམ་སྟེ། །
སྔོན་འགྲོ་དཔྱིད་ལས་ལྟར་གསག་སྦྱང་བྱ་བ། དངོས་གཞི་དབྱར་
ལས་ལྟར་ཉམས་སུ་བླང་བ། བླང་རྗེས་སྟོན་ལས་ལྟར་འབྲས་བུ་ངོ་སྤྲོད་དོ། །
དང་པོ་ལ་རྒྱུད་སྣོད་རུང་དུ་བྱེད་པ་སྐྱབས་འགྲོ་སེམས་བསྐྱེད། སྡིག་སྒྲིབ་
འདག་པར་བྱེད་པ་ཡིག་བརྒྱའི་སྒོམ་བཟླས། བྱིན་བརླབས་འཇུག་པར་བྱེད་པ་བླ་
མའི་རྣལ་འབྱོར། ཚོགས་རྫོགས་པར་བྱེད་པ་མཎྜལ་གྱི་སྒྲུབ་པ། ཡེ་ཤེས་འཆར་
བར་བྱེད་པ་ལྷན་སྐྱེས་ཀྱི་རྣལ་འབྱོར་རོ། །
དང་པོ་ནི། སྤྱིར་རིང་བའི་སྔོན་འགྲོ་ལམ་ཐུན་མོང་བ་རྣམས་ཀྱིས་རྒྱུད་
སྦྱོང་བ་དང་། ཁྱད་པར་རྒྱུད་སྡེ་འོག་མ་རྣམས་ཀྱི་རྣལ་འབྱོར་ཅི་རིགས་པ་སྔོན་དུ་
གཏོང་བ་དང་། ཡང་དགོས་དུས་ཀྱི་འཁོར་ལོའི་དཀྱིལ་འཁོར་དུ་ཞུགས་ནས་
དབང་བདུན་རྫོགས་པར་བླངས་ཏེ་བསྐྱེད་རིམ་རྒྱས་པ་བསྙེན་སྒྲུབ་བཞི་ཀ་རྫོགས་
པ་ལ་མྱོང་བ་སྣ་ཟིན་ཐོན་པ་ཡན་ཆོད་དང་། ཉན་པ་པོའི་དབང་བཞི་ཐོབ་ནས་
དམ་ཚིག་དང་སྡོམ་པ་དག་པ་ལ་སོགས་པ་དགོས་ལ། མ་མཐའང་ལྷ་དང་ཆོས་
དང་བླ་མ་ལ་མོས་གུས་དྲག་པོས་དབང་ཐོབ་ཅིང་དམ་ཚིག་ལ་གནས་པར་བྱ་སྟེ།
-298-



དུས་འཁོར་རྫོགས་རིམ་གྱི་སྔོན་འགྲོ་དད་པའི་རོལ་མཚོ།
འདིར་ཐུན་མོང་མིན་པའི་སྐྱབས་འགྲོ་ནི། སངས་རྒྱས་སློབ་དཔོན་དབང་མཆོག་
ཐོབ༑ ༑དེས་བསྟན་ཐབས་ཤེས་དབྱེར་མེད་ཆོས། །དེར་གནས་དགེ་འདུན་རྣམ་
གཉིས་ལ། །རབ་ཏུ་དྭངས་བས་སྐྱབས་སུ་འཆི། །ཞེས་པ་ལྟར་རང་ལ་དབང་བཞི་
རྫོགས་པར་བསྐུར་བའི་སློབ་དཔོན་དུ་སངས་རྒྱས་ཐམས་ཅད་དང་། དེས་བསྟན་
པའི་བསྐྱེད་རྫོགས་སུ་ཆོས་ཐམས་ཅད་དང་། དེ་ཉམས་སུ་ལེན་པའི་རྣལ་འབྱོར་
ཕོ་མོ་རུ་དགེ་འདུན་ཐམས་ཅད་འདུས་པས་སྐྱབས་གསུམ་གཞན་དུ་མི་འཚོལ་
བའི་བསམ་སྦྱོར་ཁྱད་པར་ཅན་འབྲལ་མེད་དུ་སྐྱོང་བའི་ངང་ནས་དང་། ཁྱད་པར་
རང་ལ་དངོས་སུ་སྣང་བའི་བླ་མ་ ཉིད་ཀྱི། སྐུ་དགེ་འདུན། གསུང་དམ་ཆོས།
ཐུགས་སངས་རྒྱས་ཉིད་དུ་ལྷག་པར་མོས་པས་ཀྱང་དཀོན་མཆོག་གཞན་ནས་
བཙལ་མི་དགོས་པར་སྐྱབས་གསུམ་བླ་མ་ཉིད་དུ་སྣང་བར་མོས་་པ་དང་། འོན་
ཀྱང་ལྷན་སྐྱེས་ལ་གཞན་དང་གཞན་དུ་སྣང་བ་ཐམས་ཅད་ཀྱང་བླ་མ་ཉིད་ཀྱི་སྐུ་
གསུང་ཐུགས་ཀྱི་བསྐོད་པ་མི་འདྲ་ཙམ་གྱི་ཡེ་ཤེས་ཀྱི་ཆ་ཤས་སུ་ཤེས་ནས་སྐྱབས་
སྟོན་པ་པོ་དང་སྐྱབས་དངོས་དང་དེ་གྲུབ་པའི་གྲོགས་ཐམས་ཅད་བླ་མ་ལ་ཞུ་བ་ནི་
འདིར་སྐྱབས་འགྲོ་ཡིན་གྱི། དེ་ལྟར་མ་ཤེས་པའི་དཀོན་མཆོག་གསུམ་གྱི་གྲལ་
ཤོམས་རྒྱས་པར་སྒོམ་པ་སོགས་ནི་བླ་མེད་ཙམ་གྱི་སྐྱབས་འགྲོ་ཡང་མ་ཡིན་ནོ།
འོན་ཀྱང་བློ་ལྷན་སྐྱེས་ལ་ཐ་དད་དུ་སྣང་བ་དང་སྟུན་ནའང་མདུན་གྱི་ནམ་མཁར་
བླ་མ་གཙོ་བོར་གཞུགས་པའི་ཡེ་ཤེས་ཀྱི་ཆ་ལས། ནམ་མཁའ་བར་སྣང་ས་གཞི་
ཐམས་ཅད་སངས་རྒྱས་དང་ཆོས་དང་དགེ་འདུན་གྱི་སྐུའི་བཀོད་པ་གང་ལ་གང་
འདུལ་གྱིས་ཁྱབ་ཅིང་གང་བར་བཞུགས་པ་ལ་སྐྱབས་ཡུལ་ཞུས། ཞུ་བ་པོ་རང་
དང་སེམས་ཅན་ཐམས་ཅད་རང་བཞིན་རྣམ་དག་བདེ་གཤེགས་སྙིང་པོ་ངོ་བོ་
-299-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
གཅིག་ཀྱང་རྣམ་རྟོག་གིས་རྒྱུད་ཐ་དད་དུ་སྣང་བ་ནམ་མཁའི་མཐའ་མཉམ་ཐམས་
ཅད༑ རང་བཞིན་སྲིད་ཞིར་ལྷུང་བས་ཉམས་ཐག་པའི་སྐྱབས་མགོན་ཞུ་བར་བློ་རྩེ་
གཅིག་པའི་མོས་གུས་དྲག་པོ་དང་། ཚུལ་ཁམས་གསུམ་རྒྱ་ཐེག་གི་ང་རོ་དྲག་
པོས༑ བླ་མ་ཀུན་འདུས་བླ་མ་རིན་པོ་ཆེ་ལ་སྐྱབས་སུ་འཆིའོ། དེ་བཞིན་དུ་སངས་
རྒྱས༑ དམ་ ཆོས། དགེ་འདུན། ཡི་དམ། ཆོས་སྐྱོང་། སྐྱབས་ གནས་ཀུན་འདུས་
བླ་མ་རིན་པོ་ཆེ་ལ་སྐྱབས་སུ་འཆིའོ། །ཞེས་སྟན་ཐོག་གཅིག་ཏུ་ཡང་ཚར་སྟོང་
དང་༑ དེ་ཙམ་མ་ནུས་ནའང་ལྔ་བརྒྱ། སུམ་བརྒྱ། བརྒྱ་ལ་སོགས་པ་ལུས་ཀྱི་བ་སྤུ་
ལྡང་བ་དང་
། རྡུལ་བུད་པ་དང་། མིག་ནས་མཆི་མ་འབྲུབ་པ་མ་བྱུང་གི་བར་དུ་
ཡང་བསྐྱར་བྱའོ། །
གཉིས་པ་ཡིག་བརྒྱ་ནི། དམ་ཚིག་གསུམ་བཀོད་དུ་གསུངས་ཤིང་བསླབ་
བཏུས་སུ་དྲངས་པའི་དེ་བཞིན་གཤེགས་པའི་ཡི་གེ་བརྒྱ་པའང་སྐབས་གཞན་དུ་
གྲུབ་ན་བྱིན་རླབས་ཆེ་མོད་ཀྱི། འདིར་རྒྱུད་སྡེ་གོང་མ་གཉིས་སུ་གསུངས་པའི་རྡོ་
རྗེ་སེམས་དཔའི་ ཡི་གེ་བརྒྱ་པ་ནི། མངོན་རྟོགས་ ཀྱི་མགོར་བཀོད་པ་བཞིན་
བསྒོམ་བཟླས་ལེགས་པར་བྱ་ཞིང་། དེ་མི་ཤེས་པས་སྙིང་པོ་བརྒྱན་ནས་འབྱུང་
བའི་སྤྱི་འགྲོ་བཞིན་ཡང་རུང་སྟེ་ད་ལྟ་གསང་འདུས་འཕགས་ལུགས་པ་རྣམས་བྱེད་
པ་འདི་བུ་སྟོན་རིན་པོ་ཆེས་སྦྱོར་དྲུག་གི་སྔོན་འགྲོར་བཀོད་པ་ཇི་བཞིན་ཡིན་པའི་
ཕྱིར་རོ། །འོན་ཀྱང་གྲུབ་ན་རང་རང་གི་རྒྱུད་ནས་འབྱུང་བའི་རྡོར་སེམས་ཀྱི་སྐུ་
མདོག་ཕྱག་མཚན་དགོས་སོ། །དེ་ཡང་སྟན་ཐོག་རེར་སྟོང་ཕྲག་རེ་ཙམ། ཡིད་
འཇུར་མིག་དྲངས་པ་བྱས་ཏེ། ཡུན་རིང་དུ་འབད་པས་དངོས་སུ་ལུས་ཡང་བ་དང་
སྐད་བདེ་བ་དང་སེམས་གསལ་དུ་སོང་བ་སོགས་དང་། རྨི་ལམ་དུ་ཕྱི་ནང་གི་ཁྲུས་
-300-



དུས་འཁོར་རྫོགས་རིམ་གྱི་སྔོན་འགྲོ་དད་པའི་རོལ་མཚོ།
བྱས་པ་དང་། གོས་དཀར་པོ་གྱོན་པ་དང་
། མེ་ཏོག་དཀར་པོ་ཐུ་བ་ལ་སོགས་པ་
སྡིག་པ་དག་པའི་ལྟས་གསལ་པོ་བྱུང་བྱུང་གི་བར་དུ་འབད་དགོས་ཏེ། དགེ་ལས་
གང་བྱེད་ཀྱང་རང་རང་གི་ལས་ཀྱི་སྒྲིབ་པས་བར་དུ་གཅོད་པའི་ཕྱིར་རོ། །
གསུམ་པ་བླ་མའི་རྣལ་འབྱོར་ནི། སྐུའི་བཀོད་པ་སྒོམ་པ་ཙམ་ལ་མི་ཟེར་
གྱི་
༑ མོས་གུས་ཁྱད་པར་ཅན་བསྐྱེད་པ་ཡིན་ཏེ། དད་པ་སྔོན་འགྲོ་མ་ལྟར་བསྐྱེད་
པ་སྟེ། ཞེས་དང་། དད་པ་སངས་རྒྱས་དད་པ་ཆོས། །དད་པ་དགེ་འདུན་དད་པ་
ཕ༑ ༑དད་པ་མ་སྟེ་དད་པ་ གྲོགས། །ཞེས་ གསུངས་པ་ ལྟར། དད་ པས་སྣ་མ་
དྲངས་ན་སྦྱིན་སོགས་གང་ཡང་དགེ་བ་ཙམ་དུ་ཡང་མི་འགྲོ། དད་པ་ཡང་ལས་
འབྲས་ལ་ཡིད་ཆེས་པ་དང་། བདེན་བཞིའི་བླང་དོར་ལ་བྱེད་འདོད་པའི་དད་པ་
སོགས་ནི་ཐོས་བསམ་མང་པའི་ཤེས་རབ་ཀྱིས་སྐྱེད་དགོས་པས་ལས་དང་པོ་ལ་
སྐྱེད་དཀའ་བས་ཐོག་མར་དཀོན་མཆོག་གི་ཡོན་ཏན་ལ་དང་བའི་དད་པ་སྐྱེ་
ཐབས་ལ་འབད་དགོས་ཤིང་། དེ་ཡང་བླ་མ་ལ་དང་བའི་དད་པ་ཉིད་ཐོག་མར་
འབད་པས་བཙལ་བར་བྱ་བ་ཡིན་གྱི། འདི་མ་སྐྱེས་ན་སངས་རྒྱས་ལ་དང་བའི་
དད་པ་ལ་ཡང་སངས་རྒྱས་མི་དགྱེས་ཤིང་། བླ་མར་མོས་གུས་ཡོད་ན་སངས་རྒྱས་
ཀྱི་མིང་མི་ཤེས་ཀྱང་དེ་ལ་རྒྱལ་བ་དགྱེས་པའི་ཕྱིར་རོ། །དེས་ན་གྲུབ་ཐོབ་གོང་མ་
དག་གིས་བླ་མའི་མོས་གུས་གཅིག་པོས་ཆོག་པ་ཡི། ཞེས་གསུངས་པ་ནི་ལམ་གྱི་
རྩ་བ་ངོས་ཟིན་པའི་གཏམ་ཡིན་ནོ། །དེ་ལྟར་དེ་སྐྱེད་པ་ལ་ལུང་རིགས་མན་ངག་
གསུམ་ ལས། ལུང་ ནི། འདུལ་ བ་ ལུང་ འཕྲན་ཚེགས་ ལས། ཀུན་ དགའ་ བོས་
ཚངས་སྤྱོད་ཀྱི་ཕྱེད་དགེ་བའི་བཤེས་གཉེན་ལ་རག་ལས་པར་གོ་ནས་སྟོན་པ་ལ་
དེ་སྐད་ཞུས་པས། སྟོན་པས་དེ་སྐད་མ་ཟེར་ཤིག ཕྱེད་དུ་མ་ཟད་རིལ་པོ་ཡོངས་
-301-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
སུ་རྫོགས་པར་དེ་ལ་རག་ལུས་སོ་ཞེས་རྒྱས་པར་གསུངས་ཤིང་། བསྲུང་ཐབས་
ལྔའི་ནང་ནས་ཀྱང་གནས་བླ་མ་ལ་བསྟེན་པ་གཙོ་བོར་གསུངས་ནས་དེའི་མཚན་
ཉིད་དང་བསྟེན་ཚུལ་ཤིན་ཏུ་རྒྱས་པར་གསུངས་པ་དང་། མདོ་སྡེ་ལས་ནི་ཤིན་ཏུ་
རྒྱས་ལ། ཁྱད་པར་སངས་རྒྱས་ཕལ་པོ་ཆེའི་སྡོང་པོ་བཀོད་པའི་མདོ་ལས་བྱང་
ཆུབ་སེམས་དཔའ་གཞོན་ནུ་ནོར་བཟང་དང་། ཁྱེའུ་དཔལ་འབྱུང་དང་བུ་མོ་དཔལ་
གྱི་བློ་གྲོས་ཀྱི་རྣམ་ཐར་རྣམས་དང་ཤེར་ཕྱིན་འབྲིང་བསྡུས་ཀྱི་རྟག་ཏུ་ངུའི་ལེའུར་
ཤིན་ཏུ་གསལ་བར་གསུངས་ཏེ། ལུང་ཚིག་ཡི་གེ་མང་པས་འཇིགས་ནས་མ་བྲིས་
པས་དེ་དང་དེ་དག་ཏུ་ལྟ་བར་བྱའོ། །དེ་བཞིན་དུ་རྒྱུད་སྡེ་རྣམས་ལས་ཀྱང་ཤིན་ཏུ་
རྒྱས་པར་གསུངས་ཏེ། གང་གི་དྲིན་གྱི་བདེ་ཆེན་ཉིད་ཅེས་སོགས་དང་། གཞན་
གྱིས་བརྗོད་མིན་ལྷན་གཅིག་སྐྱེས། །གང་དུ་ཡང་ནི་མི་རྙེད་དེ། །བླ་མའི་དུས་
ཐབས་བསྟེན་པ་དང་། །བདག་གི་བསོད་ནམས་ལས་ཤེས་བྱ། །ཞེས་སོགས་
དང་༑ རིམ་ལྔར་རྒྱ་ཆེ་རོལ་པའི་ལུང་དྲངས་པ་ལས། ཐམས་ཅད་སྟོང་པ་རྨད་ཆེན་
པོ༑ ༑དྭངས་ཞིང་གསལ་བའི་ཡེ་ཤེས་ཆེ། །བླ་མ་ཉིད་ཀྱི་དྲིན་གྱིས་ནི། །དེ་ནས་
དེ་ ནི་ གསལ་ མཐོང་ འགྱུར། །ཞེས་ དང་། མཆོད་ པ་ ཐམས་ ཅད་ ཡོངས་ སྤངས་
ནས༑ ༑བླ་མ་མཆོད་པ་ཡང་དག་བརྩམ། །དེ་མཉེས་པས་ནི་ཀུན་མཁྱེན་པའི།
ཡེ་ཤེས་མཆོག་ནི་ཐོབ་པར་འགྱུར། །བླ་མེད་བྱེད་པ་སློབ་དཔོན་གྱི། །རྡོ་ རྗེ་
སེམས་དཔའ་མཆོད་བྱས་པས། །དེ་ཡིས་བསོད་ནམས་མ་བྱས་ཅིང་། །དཀའ་
ཐུབ་མ་བསྟེན་ཅི་ཞིག་ཡོད། །ཞེས་སོགས་དང་། བླ་མའི་དྲིན་གྱིས་ཕན་པའི་ལུང་
ཐོབ་ན། །གྲོལ་བར་མི་གྱུར་སྙམ་ཡང་གྲོལ་བར་འགྱུར། །ཞེས་སོགས་དང་། ཁྱད་
པར་རྒྱུད་འདིར། གང་ཞིག་མི་ཡི་འཇིག་རྟེན་དུ་ནི་དཔལ་ལྡན་བླ་མ་རྡོ་རྗེ་འཛིན་
-302-



དུས་འཁོར་རྫོགས་རིམ་གྱི་སྔོན་འགྲོ་དད་པའི་རོལ་མཚོ།
པ་སྡིག་བྲལ་དེ་བདག་སྟེ། །དེ་མཉེས་པ་ཡིས་བདག་ནི་མགུ་སྟེ་དེ་ལ་ཁྲོ་བའི་མེ་
ཡིས་ཁྲོས་པ་ཉེས་པ་ཆེན་པོའོ། །དེ་ལ་གནོད་པ་བྱས་པས་སེམས་ཅན་རྣམས་ནི་
ངེས་པར་དམྱལ་བར་འགྲོ་སྟེ་འདི་ལ་ངོ་མཚར་མེད། །འདི་ཉིད་སེམས་ཅན་རྣམས་
ལ་ཐར་པ་བདེ་མཉམ་སྟེར་བྱེད་བུ་རྣམས་དག་གིས་ཕྱག་འོས་མཆོད་འོས་སོ།།
ཞེས་གསུངས་སོ། །དེ་བཞིན་དུ་རྡོ་རྗེ་གུར་ལས་ཀྱང་། ང་ཉིད་སློབ་དཔོན་
གཟུགས་གནས་པས། །སློབ་མ་རྣམས་ལས་མཆོད་པ་ལེན། །ཞེས་སོགས་དང་།
བླ་མ་སངས་རྒྱས་བླ་མ་ཆོས། །ཞེས་སོགས་དང་། དེ་དང་གསང་འདུས་རྩ་རྒྱུད་དུ།
ཕྱོགས་བཅུའི་དེ་བཞིན་གཤེགས་པ་ཐམས་ཅད་སློབ་དཔོན་གྱི་བ་སྤུའི་ཁུང་བུ་
གཅིག་ན་གནས་པས་རྡོ་ རྗེ་འཆང་དང་འདྲ་བར་བལྟ་བར་ ཡང་དང་ཡང་དུ་
གསུངས་པ་སོགས་ཏེ་ལུང་རྒྱས་པ་ནི་ཡི་གེ་མང་སུ་དོགས་པས་མ་བྲིས་སོ།།
རིགས་པ་ནི། སློབ་དཔོན་འཕགས་པ་ལྷས། ཇི་ལྟར་ཕ་ལ་བུ་སྡུག་པ། །དེ་ལྟར་དེ་
ལ་སྐྱེ་མ་ཡིན། །འཇིག་རྟེན་འདི་ནི་འོག་ཏུ་བལྟ། །དེས་ན་མཐོ་རིས་ཀྱང་རྙེད་
དཀའ༑ ༑ཞེས་གསུངས་པ་ལྟར་རང་གི་བླ་མའི་གཟུགས་བརྙན་བྱུང་མ་ཐག་ཏུ་བླ་
མ་ལ་རྒྱབ་བསྟན་ན་མཐོ་རིས་སུ་སྐྱེ་བ་ཙམ་ཡང་དཀའ་བའི་ཕྱིར་དང་། སློབ་
དཔོན་སེང་བཟང་གིས། བཅོམ་ལྡན་འདས་མ་ལ་དང་བ་ནི་ལེགས་པ་ཐམས་ཅད་
འཐོབ་པའི་རྒྱུའི་གཙོ་བོ་ཡིན་ནོ། །ཞེས་གསུངས་པའི་འདོན་སྤོ་དགོས་པ་སོགས།
དད་པ་དཀར་ཆོས་ཀྱི་རྩ་བ་ཡིན་ཚུལ་གོང་དུ་བཤད་པ་བཞིན་ཡིན་པའི་ཕྱིར་དང་།
ཁྱད་པར་ཆོས་རྗེ་ས་པཎ་གྱིས། ཉི་མའི་འོད་ཟེར་རབ་ཚ་ཡང་། །མེ་ཤེལ་མེད་
པར་མེ་མི་འབྱུང། །དེ་བཞིན་སངས་རྒྱས་བྱིན་རླབས་ཀྱང་། །བླ་མ་མེད་པར་འ
བྱུང་མི་འགྱུར། །ཞེས་གསུངས་པ་ལྟར་བླ་མའི་སྦྲེལ་བྱེད་མེད་ན་སངས་རྒྱས་དང་
-303-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
འབྲེལ་ཐབས་མེད་པ་ལ་སོགས་པའི་རིགས་པ་སྒོ་དུ་མ་ནས་བསམས་ལ་ཚད་
མས་དྲངས་པའི་ངེས་པ་རྙེད་པར་བྱའོ། །མན་ངག་ནི། ལུས་ཀྱིས་ཁྲུས་དང་གཙང་
སྦྲ་ཡང་བྱ་ཞིང་སེམས་ཀྱི་མ་དད་མ་གུས་པའི་རྙོག་པ་བསལ། གནས་ཁང་བྱི་དོར་
ཡང་བྱ་མཆོད་པ་ཅི་འབྱོར་ཡང་བཤམ། སྟན་བདེ་བ་ལ་འདུག་ལ། གནས་ཁང་
དང་མཆོད་པ་ལྷའི་གཞལ་མེད་ཁང་དང་མཆོད་རྫས་སུ་མོས་ནས། མདུན་གྱི་ནམ་
མཁའི་གནས་སུ་སེང་གེ་ཆེན་པོ་བརྒྱད་ཀྱིས་བཏེགས་པའི་རིན་པོ་ཆེའི་ཁྲི་ཡངས་
ཤིང་རྒྱ་ཆེ་བའི་སྟེང་དུ་སྣ་ཚོགས་པདྨ་དང་ཟླ་བ་དང་ཉི་མ་དང་དར་དང་ཟ་འོག་ལ་
སོགས་པ་གདན་གྱི་བཀོད་པ་ཕུན་སུམ་ཚོགས་པའི་སྟེང་དུ་གདུགས་དཀར་པོ་
གསེར་གྱི་ཡུ་བ་ཅན་དང་གཡས་གཡོན་དུ་རྒྱལ་མཚན་དང་བ་དན། བླ་རེ་ཡོལ་བ།
མཐའ་མཆོད་སྤྲིན་ཚད་མེད་པས་བསྐོར་བའི་དབུས་སུ། དྲིན་ཅན་རྩ་བའི་བླ་མ་དེ་
ཉིད་ངོ་བོ་བླ་མ་ཡིན་པ་ལ་རྣམ་པ་རིགས་ཐམས་ཅད་ཀྱི་ཁྱབ་བདག་དང་པོའི་
སངས་རྒྱས་ཞལ་ཕྱག་ཡོངས་སུ་རྫོགས་པའམ། ལྷན་སྐྱེས། སྤྱི་འགྲོའི་རྡོ་རྗེ་འཆང་
ཞལ་གཅིག་ཕྱག་གཉིས་པ་ཡུམ་བཅས་སམ། རང་གང་མོས་ཀྱི་ཡི་དམ་གྱི་རྣམ་
པའང་རུང་། ཡང་ན་ངོ་བོ་སངས་རྒྱས་ཐམས་ཅད་འདུས་པའི་བདག་ཉིད་ཡིན་པ་
ལ་རྣམ་པ་ད་ལྟར་སྣང་བའི་ཐ་མལ་གྱི་སྐུའི་བཀོད་པ་གང་ཡོད་དུ་བསམས་ཀྱང་
རུང་སྟེ་ལན་མང་དུ་ཡང་ཡུན་རིང་དུ་གསལ་གདབ། སྐུ་གསུང་ཐུགས་ཀྱི་ཡོན་ཏན་
རང་གིས་གང་མཐོང་ཡང་དང་ཡང་དུ་བསམ། ཁྱད་པར་རང་ལ་ཕན་འདོགས་
པའི་ཞིང་དུ་སངས་རྒྱས་ལས་ཀྱང་ལྷག་པའི་ཚུལ་ལ་སོགས་པ་བསམས་ནས་མོས་
གུས་བསྐྱེད། ཡང་དེའི་གནས་གསུམ་ལྟེ་བ་རྣམས་སུ་སྐུ་གསུང་ཐུགས་ཡེ་ཤེས་རྡོ་
རྗེའི་ངོ་བོ་ཨོཾ་ཨཱཿཧཱུྃ་ཧོརྣམས་བཀོད་པའི་ཧཱུཾ་ལས་འོད་ཟེར་མཐའ་མེད་སྤྲོས་ཏེ་
-304-



དུས་འཁོར་རྫོགས་རིམ་གྱི་སྔོན་འགྲོ་དད་པའི་རོལ་མཚོ།
ཕྱོགས་བཅུ་མཐའ་མེད་ན་བཞུགས་ཚད་ཀྱི་བླ་མ། སྐྱབས་གསུམ། ཡི་དམ། ཆོས་
སྐྱོང་རྣམས་རིམ་གྱིས་སྤྱན་དྲངས་ཏེ་གནས་བཞིར་རིམ་གྱིས་སྙིམ། སྐྱབས་གནས་
མཐའ་དག་འདུས་པར་ཐག་བཅད་དེ། དེ་ལ་ཕྱག་མཆོད་བསྙེན་བཀུར་སྣ་གཅིག་
བྱས་པས་སྐྱབས་གནས་མཐའ་དག་ལ་བྱས། གནོད་པ་སྣ་གཅིག་སྐྱལ་ནའང་དེ་
བཞིན་དུ་འགྲོ་བའི་ཕན་གནོད་ཀྱི་ཞིང་ཟླ་མེད་པར་ཡང་ཡང་བསམས་ཏེ། སྙིང་
ཁོང་རུས་པའི་དཀྱིལ་ནས་མོས་གུས་མ་སྐྱེས་ཀྱི་བར་དུ་སྒོམ་ཞིང་ཕྱི་ནང་གསང་
བའི་མཆོད་པ་དང་སྤྱིར་བསྟོད་དགོས་བསྟོད་གསོལ་འདེབས་གང་ཤེས་བྱ་ཞིང།
ཐུན་མཚམས་སུ་ཡང་བླ་མའི་ཕྱོགས་སུ་ལུས་ཀྱིས་རྡུལ་ཐོན་པ་དང་ཡན་ལག་གས་
པ་སོགས་ཀྱི་ལས་བྱ་ངག་གིས་སྣོད་རུང་མཐོང་ན་ཡོན་ཏན་གང་ཤེས་བརྗོད། སྐྱེ་
བོ་མེད་པར་ཕྱིན་ནས་སྐད་འཛེར་འཛེར་གྱི་བར་དུ་བསྟོད་པ་འདོན། བཀའ་བསྒོ་
བ་བྱུང་ན། རང་ཉིད་ད་ལྟ་ཉིད་དུ་སངས་རྒྱ་བ་ལས་ཀྱང་དེ་སྒྲུབ་པ་འདམ་པར་བྱ་
སྟེ༑ ཆོས་རྗེ་ས་པཎ་གྱིས། མགོན་པོ་གང་ལ་མཉེས་གྱུར་ན། །གལ་ཏེ་བླ་ན་མེད་
པ་ཡི། །བྱང་ཆུབ་ཐོབ་ཀྱང་དེ་དོར་ཏེ། །སྐྱེ་ཞིང་སྐྱེ་བ་ཐམས་ཅད་དུ། ཁྱོད་ཀྱི་
འཕྲིན་ལས་སྒྲུབ་པ་བགྱི། ཞེས་གསུངས་པ་བཞིན་ནོ། །
བཞི་པ་མཎྜལ་ནི། རྒྱུད་དུ། མི་ཤེས་གང་ཞིག་བླ་མའི་ཞབས་པད་བཟང་
པོ་དག་ལ་དུས་གསུམ་དུ་ནི་ཕྱག་མི་བྱེད། །སྡིག་ཅན་གང་ཡིན་གང་ཞིག་རྣམ་མང་
མེ་ཏོག་རྣམས་ ཀྱིས་ དུས་ གསུམ་དུ་ནི་མཎྜལ་མི་བྱེད་པའོ། །ཞེས་དང་། རྒྱུད་
གཞན་དུའང་། མཆོག་ཏུ་གུས་པས་བླ་མ་ལ། །མཎྜལ་མེ་ཏོག་བཅས་ཐལ་མོས།།
སྟོན་པ་བླ་མ་བསྙེན་བཀུར་ཞིང་། །ཞབས་ལ་སྤྱི་བོས་ཕྱག་བྱའོ། །ཞེས་སོགས་
གསུངས་པས། དགྱེས་ཤིང་གཞན་གྱིས་མི་འཐབ་ན་ཉིན་རེ་ལན་གསུམ་གསུམ་
-305-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
དངོས་སུ་ཞབས་དྲུང་དུ་ཕྱིན་ནས་ཞབས་ཉིད་ལ་བཏུགས་པའི་ཕྱག་བྱ། མཎྜལ་
ཡང་དངོས་སུ་འབུལ། ལག་སྟོང་དུ་མི་མཇལ། དེ་ལྟར་མཆོད་པ་མཐའ་དག་
འདུས་པ་ནི་མཎྜལ་ཡིན་པ་དང་དེ་ལ་ཕྱིན་དྲུག་ཚང་བ་སོགས་ཀྱི་བསྔགས་པ་
མཛད་ནས་རྒྱ་གར་བ་མང་པོས་མཎྜལ་གྱི་ཆོ་ག་མཛད་ཅིང་། རྗེ་བཙུན་ས་སྐྱ་པ་
རྣམས་ཀྱང་འདི་ལ་ནན་ཏན་མཛད་པ་ལྟར། ས་གཞི་གཏར་ཞིང་སྤོས་ཀྱིས་བྱུགས་
པའམ༑ རྒྱུ་ས་དང་རྡོ་ཤིང་དང་རིན་པོ་ཆེ་ལས་བྱས་པ་ལ་སོགས་པ་གང་འབྱོར་
དྲིའི་ཆུས་ཕྱེ་མ་མེད་པར་བྱུགས། རིན་པོ་ཆེའམ། འབྲུ་སྣ་གང་འབྱོར་གྱི་ཚོམ་བུ་
དགུ་ པ་ ལེགས་པར་བཀོད། ཡིག་དྲུག་གིས་བསངས་། སྭ་བྷཱ་ཝས་སྦྱངས། ཨོཾ་
བཛྲ་བྷུ་མི་ཨཱཧཱུཾ། དབང་ཆེན་རིན་པོ་ཆེ་གསེར་གྱི་ས་གཞི། ཨོཾ་བཛྲ་སུ་རེ་ཁེ་ཨཱ༔ཧཱུྃ།
ཕྱི་ལྕགོས་རི་འཁོར་ཡུག་རྡོ་རྗེའི་མེ་རིས་བསྐོར་བའི་དབུས་སུ་ཧཱུཾ་རཾ་ཧཾ་གང་རུང་
ལས༑ རིའི་རྒྱལ་པོ་རི་རབ་དབུས་ནོར་བུ་མར་གད། ཤར་ཨིཎྜནཱི་ལ། ལྷོ་པད་མ་
རཱ་ག བྱང་ཀཀེ་ཏ་ན། ནུབ་རིན་པོ་ཆེ་གསེར་ལས་གྲུབ་པ། ཤར་དུ་ ཡཾ་ལུས་
འཕགས་པོ། ལྷོར་རཾ་འཛམ་བུ་གླིང་། བྱང་དུ་ཝཾ་སྒྲ་མི་སྙན། ནུབ་དུ་ལཾ་བ་ལོངས་
སྤྱོད༑ དེའི་ནང་རིམ་ལ་ཤར་དུ་ཨ་སྒྲ་གཅན། ལྷོ་རུ་ཨཱཉི་མ། བྱང་དུ་ཨི་ཟླ་བ།
ནུབ་དུ་ ཨཱ་ དུས་མེ། རྫོགས་རིམ་དངོས་གཞིའི་དུས་དང་། རྫོགས་རིམ་ལ་དོན་
གཉེར་གཙོ་བོར་བྱེད་པའི་ཚེ་ནང་རིམ་བསྡུད་རིམ་དུ་བརྗོད། དབུས་སུ་ལྷ་དང་
མིའི་དཔལ་འབྱོར་ཕུན་སུམ་ཚོགས་པ་མ་ཚང་པ་མེད་པ། བདག་གཞན་ལུས་
ལོངས་སྤྱོད་དུས་གསུམ་དགེ་བའི་དངོས་པོ་དང་བཅས་པ་འདི་ཐམས་ཅད་དཔལ་
ལྡན་བླ་མ་དམ་པ་སྐྱབས་གནས་ཀུན་འདུས་ཀྱི་བདག་ཉིད་ལ་གུས་པས་དབུལ་
བར་དགྱིའོ། །ཐུགས་ རྗེས་འགྲོ་བའི་དོན་དུ་བཞེས་སུ་གསོལ། བཞེས་ནས་ཕྱི་
-306-



དུས་འཁོར་རྫོགས་རིམ་གྱི་སྔོན་འགྲོ་དད་པའི་རོལ་མཚོ།
ནང་གི་རྟོགས་པ་ཁྱད་པར་ཅན་མྱུར་དུ་རྒྱུད་ལ་སྐྱེ་བར་བྱིན་གྱིས་བརླབ་དུ་གསོལ།
ཞེས་སམ། ཕྱི་ནང་གཞན་གསུམ་སྦྱར་བའི་མཎྜལ་རྒྱས་པའང་ནུས་ན་དབུལ་ཏེ།
ཐུན་རེ་ལ་བརྒྱ་རྩའམ་ཉི་ཤུ་རྩ་རེ་སོགས་ལག་པ་ལ་སེར་ཁ་བྱུང་བྱུང་གི་བར་དུ་
ཕུལ་ནས། ཚོགས་རྫོགས་པའི་རྟགས། རྨི་ལམ་དུ་གཏེར་བརྙེད་པའམ། འབྱོར་
ལྡན་གྱིས་འབུལ་བ་བྱས་པའམ། དངོས་སུ་རྒྱལ་པོ་སོགས་ཀྱིས་བསྙེན་བཀུར་
བྱས་པ་སོགས་བྱུང་བྱུང་གི་བར་དུ་ངེས་པར་བསྒྲུབ་བོ། །དེ་ལྟར་ཡང་གྲུབ་ཐོབ་
གོང་མས་ཚོགས་བསགས་པའི་མི་ལ་སྒོམ་རང་བབས་སུ་སྐྱེ་ཞེས་གསུངས་པས་
ཐུན་སྐལ་མ་ཆད་ཙམ་གྱིས་མི་ཆོག་གོ །
ལྔ་པ་ལྷན་སྐྱེས་ནི། སྤྱིར་ལྷ་ཡོངས་རྫོགས་ཀྱི་མངོན་རྟོགས་ལ་འབད་
པ་སྔོན་དུ་སོང་ནས། ཐུན་མཚམས་དང་རྫོགས་རིམ་གྱི་ཚེ། ཞལ་གཅིག་ཕྱག་
གཉིས་པའི་སྣང་ཞེན་གྱི་ངང་ནས་བྱ་ལ། དེ་ཡང་མངོན་བྱང་ལྔ་བསྐྱེད་པ་ལ་
སོགས་པའི་བསྐྱེད་ཆོག་རྒྱས་པ་མི་དགོས་ཀྱི། རང་ཉིད་སྐད་ཅིག་གིས་དུས་ཀྱི་
འཁོར་ལོ་སྐུ་མདོག་སྔོན་པོ་ཞལ་གཅིག་ཕྱག་གཉིས་རྡོ་རྗེ་དང་དྲིལ་བུ་འཛིན་པ་སྣ་
ཚོགས་ཡུམ་སེར་མོ་གྲི་གུག་དང་ཐོད་པ་འཛིན་པས་ཡབ་ལ་འཁྱུད་པ། བདུད་
འདོད་ལྷ་དང་ཉོན་མོངས་པ་དབང་ཕྱུག་གི་སྙིང་ཁར་ཡབ་གཡས་བརྐྱང་ཡུམ་
གཡོན་བརྐྱང་བའི་སྟབས་ཀྱིས་གནན་པ། ཡབ་རྡོ་རྗེ་རྒྱན་དང་ཡུམ་རུས་པའི་རྒྱན་
གྱིས་བརྒྱན་པ། ཡབ་ལ་མི་བསྐྱོད་པ་དང་ཡུམ་ལ་རྡོར་སེམས་ཀྱིས་དབུ་བརྒྱན་
པར་གྱུར་པའི་གཉིས་ཀར་གྱི་དཔྲལ་བར་ཨོཾ། མགྲིན་པར་ཨཱཿ ཐུགས་ཁར་ཧཱུྃ། ལྟེ་
བར་ ཧོ ཡབ་ ཀྱི་གཙུག་ཏོར་ དུ་ ཧཾ། གསང་བར་ ཀྵ ཡུམ་ གྱི་ གསང་ བར་ ས།
གཙུག་ཏོར་དུ་ཧཱ། གཉིས་ཀའི་ཧཱུྃ་ལས་འོད་ཟེར་འཕྲོས་པས་རང་འདྲའི་ཡེ་ཤེས་པ་
-307-



OT
23
མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
སྤྱན་དྲངས། ཛཿཧཱུྃ་བཾ་ཧོཋགཉིས་སུ་མེད་པར་གྱུར། རིགས་བདག་རང་ཆས་ཀྱིས་
དབང་བསྐུར། ཨོ་ ཤཱིཀཱ་ལ་ཙཀྲ་ཨནཾ། པཱ་ཏྱཾ། པྲཀ་ནཾ། ཨཉྩ་མཱ་ཎཾ། ཨཱཧཱུཾ། ཨོཾ་
བཛྲ་གྷནྡྷེ། མ་ལེ། དྷུ་པེ། པྲ་དཱི་པེ། ནེ་ཝེ་བྱེ། ཨཀྵ་ཏེ། ལ་ཕྱེ། ཧཱ སྱ། ཝ་བྱ། ནཱི་
༑ གཱི་ཏུ། ཀྟ་མེ། ཨནཾ། ཀུ་རུ་ཀུ་རུ་སྭཱཧཱ། སྟོང་ ཉིད་ སྙིང་ རྗེའི་བདག་ཉིད་
ཅན༑ ༑སྲིད་གསུམ་སྐྱེ་དང་འཇིག་པ་མེད། །ཤེས་དང་ཤེས་བྱ་གཅིག་པའི་སྐུ།།
དཔལ་ལྡན་དུས་འཁོར་ལ་ཕྱག་འཚལ། སྐྱེ་བ་དང་ནི་འཇིགས་པ་མེད། །སངས་
རྒྱས་ཐམས་ཅད་སྐྱེ་མཛད་མ། །ཀུན་ཏུ་བཟང་མོའི་སྤྱོད་པ་ཅན། །སྣ་ཚོགས་ཡུམ་
དེ་ལ་ཕྱག་འཚལ། །ཨོཾ་ཨཱཿཧཱུྃ་ཧོ༔ཧ་ཀྵ་མ་ལ་ཝ་ར་ཡཾ་ཧཱུཾ་ཕཊ། ཨོཾ་ཧཱུྃ་ཧཱུྃ་ཧཱུྃ་ཧཱུྃ་ཧཱུྃ།
ཧུསྭཱཧཱ། ཨོཾ་ཕྲེ་བི་ཤྭ་མཱ་ཏ་ཧཱུྃ་ཕཊ། ཅེས་ཐུན་རེ་ལ་སྟོང་ཕྲག་རེ་ཙམ་བཟླ་ཞིང་
མཐར་ ཡང་ མཆོད་ བསྟོད་ བྱས་ ལ་། སྣོད་བཅུད་རྟེན་དང་བརྟེན་ པར་ གྱུར་ པ་
ཐམས་ཅད་ཡུམ་ལ་ཐིམ། ཡུམ་ཡབ་ལ་ཐིམ། དེ་ཐུགས་ཁའི་ཧཱུྃ་ལ་ཐིམ། ཧཱུྃ་གི་
ཞབས་ཀྱུ་ཧ། ཧ་མགོ་བོ། མགོ་བོ་ཟླ་ཚེས། དེ་ཐིག་ལེ། དེ་ནཱ་ད། དེ་ཡང་ཇེ་ཕྲ་ཇེ་
ཕྲའི་ངང་ནས་མི་དམིགས་པ་དང་སླར་ཡང་སྔར་བཞིན་དུ་ལྡང་བ་དང་། དེ་བཞིན་
དུ་བསྡུད་པ་གོམས་པར་བྱས་པས་རྫོགས་རིམ་གྱི་ཡེ་ཤེས་ཁྱད་པར་ཅན་སྐྱེ་བའི་
སྣོད་རུང་དང་། སྨིན་བྱེད་མཆོག་ཏུ་འགྱུར་ཞིང་། སྒོ་གསུམ་ལ་བྱིན་བརླབས་ཁྱད་
པར་ཅན་འཇུག་པར་འགྱུར་རོ།། །།
རྫོགས་རིམ་སྔོན་འགྲོ་དད་པའི་རོལ་མཚོ་འདི། །སྟག་ཚང་པྲཛྙཱ་རཏྣའི་
ཉམས་ལེན་ཡིན། །རྗེས་འཇུག་ཐར་འདོད་རྣམས་ཀྱང་འདི་བཞིན་མཛོད། །ཕུན་
ཚོགས་ཐམས་ཅད་བདེ་བླག་འབྱུང་བར་འགྱུར། །འདིས་སྐྱེས་དགེ་བ་དྲི་མེད་
གངྒཱའི་ཆུ། །དགེ་གཞན་ཆུ་ཀླུང་མཐའ་དག་བསྡུས་ནས་ནི། །ཀུན་མཁྱེན་རྒྱ་མཚོ་
-308-



དུས་འཁོར་རྫོགས་རིམ་གྱི་སྔོན་འགྲོ་དད་པའི་རོལ་མཚོ།
ཆེ་ དེར་ ལེགས་ ཞུགས་ ནས། །སེམས་ ཅན་ ཀུན་ གྱི་ ཉེར་ འཚོ་ ཆེར་ གྱུར་ ཅིག།
ཅེས་སྟག་ཚང་གི་ལོ་ཙཱ་བ་ཤེས་རབ་རིན་ཆེན་རྒྱལ་མཚན་དཔལ་བཟང་པོས་སྦྱར་
བ་དགེ་ལེགས་འཕེལ། །ཡི་གེ་པ་ནི་བུདྡྷ་ཤཱ་རའོ། །མངྒ་ལཾ།།
-309-



ཐོག་མར་དགེ་བའི་ཁྲིད་ཡིག་སོར་བསམ་དབུ་མའི་
རོལ་མཚོའོ། །
ན་མོ་མཉྫབཛཱ་ཡ། དཔལ་དུས་ཀྱི་འཁོར་ལོའི་ཟབ་ལམ་རྡོ་རྗེའི་
རྣལ་འབྱོར་སྦྱོར་བ་ཡན་ལག་དྲུག་གི་ཐོག་མར་དགེ་བའི་ཁྲིད་ཡིག་སོར་
བསམ་དབུ་མའི་རོལ་མཚོ་ཞེས་བྱ་བ། །
དཔལ་ལྡན་བླ་མ་དུས་ཀྱི་འཁོར་ལོ་ལ་ ཕྱག་འཚལ་ལོ། །སྤྲོས་
ཀུན་ཉེར་ཞིའི་ཆུ་གཏེར་ཆེ་ལས་འོངས། །དུས་སོགས་མཚན་མའི་འདབ་
སྟོང་ལྷག་གེར་གསལ། །བདེ་ཆེན་སྦྲང་རྩིའི་གེ་སར་སྙིང་པོ་ཅན། །སོར་
བསམ་ཆུ་སྐྱེས་སྦྱིན་མཛད་བླ་མར་འདུད། ཁྱབ་བྱེད་རྒྱལ་བ་གཉིས་ཀྱི་ངོ༌
བོ་ཉིད། །སྟོང་ཉིད་བྱང་ཆུབ་དབྱིབས་ ཀྱི་རྣལ་འབྱོར་ཆེ། །བསྙེན་པའི་
ཡན་ལག་ཐོག་མར་དགེ་བའི་ཁྲིད། །སྐུ་ཡི་རྡོ་རྗེ་སྒྲུབ་བྱེད་འདིར་བཤད་
དེ་ལྟར་སྔོན་འགྲོ་དད་པའི་རོལ་མཚོས་ལུས་སེམས་ཀྱི་རྙོག་མ་
བསལ་ཏེ་ཤིན་ཏུ་ལས་སུ་རུང་བར་གྱུར་པ་ན། དངོས་གཞི་ལ་འཇུག་པར་
བྱ་ལ།
-310-



ཐོག་མར་དགེ་བའི་ཁྲིད་ཡིག་སོར་བསམ་དབུ་མའི་རོལ་མཚོ།
དེ་ཡང་ གནས་ གང་ དུ་ གང་ ཟག་ གང་ གིས། ཚུལ་ ཇི་ ལྟར། ལམ་ གང་
ཉམས་སུ་བླང་བ་དང་བཞི་ལས།
དང་པོ་གནས་ནི། སྤྱིར་ཆོས་ཉམས་སུ་ལེན་པ་ལ་མཐུན་པར་གྱུར་
བའི་ཡུལ་ན་གནས་པ་དང་། སྐྱེས་བུ་དམ་པ་ལ་རྟེན་པ་དང་། སྨོན་ལམ་
ལེགས་པར་བཏབ་པ་དང་། སྔོན་བསོད་ནམས་བསགས་པས་ཏེ། རྐྱེན་
འཁོར་ལོ་ཆེན་པོ་བཞི་ཚང་དགོས་ལ། དེ་རེ་རེ་ཡང་ཆོས་ལྔ་ལྡན་དགོས་
པའི༑ གཉིས་པ་ནི་འདིར་རྡོ་རྗེ་སློབ་དཔོན་མཚན་ཉིད་ཚང་བ་ཡིན་ཞིང་།
གསུམ་པ་ནི་ཟབ་ལམ་ལ་དམིགས་ཤིང་ཚོགས་བསགས་པ་སོགས་དང་།
བཞི་པ་ལམ་སྒོམ་པ་ལ་དགའ་བ་སོགས་ཏེ་གང་ཟག་གི་སྐབས་སུ་འཆད་
འདིར། དང་ པོ་ནི། བསོད་ སྙོམས་ བཙལ་སླ་ བ་ དང༌། ཆུ་
དང་གཞི་བདག་བཟང་བ་དང་། ཆོས་རྒྱུད་གཅིག་ཅིང་དམ་ཚིག་གཙང་
བའི་གྲོགས་ཡོད་པ་དང་། ཉིན་པར་སྐྱེ་བོའི་རྒྱུན་འདུགས་དང་མཚན་མོ་
ཀླག་བཅོར་གྱི་སྒྲ་མེད་པའོ། །རྒྱུད་དུའང་། སྤྱིར་ཆོས་ལྡན་གྱི་རྒྱལ་པོས་
བསྐྱངས་པའི་ས་ཆ། སྐྱེ་རྒུ་འཁྲུགས་ལོང་དང་རྩོད་པ་མེད་པར་བདེ་བར་
གནས་པའི་ལྗོངས་ཀྱི་དབེན་པ་ནི་སྤྱིའི་གནས་ཡིན་ལ། བྱེ་བྲག་སོ་སོའི་
གནས་ཀྱི་མཚན་ཉིད་རང་རང་གི་ཐད་དུ་འཆད་དོ། །
གཉིས་པ་གང་ཟག་ནི། སྤྱིར་ཚེ་འདིའི་ཆེ་ཐབས་དང་། ཕྱི་མ་
བདེ་འགྲོའི་དཔལ་ཙམ་དང་། རང་ཉིད་ཁོ་ནའི་ཐར་པ་ལ་འདུན་པ་རྣམས་
ལེགས་པར་སྤངས་ཏེ་ཐེག་ཆེན་རྒྱུ་འབྲས་ལ་དམིགས་པའི་དམིགས་པ་
-311-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
དང་༑ ཚོགས་གཉིས་ཅི་རིགས་པ་སྔོན་དུ་སོང་བའི་ཉེ་བར་རྟེན་པ་དང་།
དཀའ་ཐུབ་ངན་པ་དོར་བའི་ཐབས་མཁས་དང་། ལམ་འོག་མ་མཐར་ཕྱིན་
ནས་གོང་མར་འགྲོ་བའི་ངེས་འབྱུང་དང་། གུས་སྦྱོར་རྟག་སྦྱོར་གྱི་སྦྱོར་བ་
རྣམས་བཟང་བའི་བཟང་པོ་ལྔ་ལྡན་གྱི་སྨོན་ལམ་གྲུབ་པ། ལམ་སྒོམ་པ་
ལ་མི་སྤྲོ་ན་སྤངས་ནས་གཞན་དུ་འཇུག་པའི་དགའ་བ་དང༌། སྤྱིར་མི་
ཁོམས་པ་བརྒྱད་སྤངས་ཤིང་དགོས་གཉེན་དང་གྲོགས་ཀྱི་བར་ཆད་མི་
བྱེད་པ་དལ་བར་སྐྱེ་བའི་དང་། དེ་དང་དེའི་ཚེ་ལུས་དང་སེམས་ཀྱི་ནད་མི་
འབྱུང་བ་ནད་མེད་པའི་དང༌། ལུས་ཀྱི་རྩ་རླུང་བཟང་བས་ཏིང་ངེ་འཛིན་
ངང་གི་སྐྱེ་བའི་ཏིང་ངེ་འཛིན་གྱི་དང་། སྐྱེས་སྦྱོར་གྱི་ཤེས་རབ་ཆེ་བ་རྣམ་
པར་འབྱེད་པའི་བྱེད་རྒྱུ་སྟེ་བྱེད་རྒྱུ་ལྔ་བསགས་པ། སྔོན་ཚོགས་བསགས་
པ་ཏེ་དེ་འདྲའི་གང་ཟག་གིས། བྱང་ཆུབ་སེམས་དཔའ་ཐོས་མང་དང༌།།
བདེན་མཐོང་སྨྲ་མཁས་བརྩེ་བ་ཅན། །སྐྱོ་མེད་སྐྱེས་བུ་དམ་པ་ནི། །ཆེན་
པོ་ཡིན་པར་ཤེས་པར་བྱ། །ཞེས་པ་ལ་རྟེན་ནས་བཤད་མ་ཐག་པའི་
གནས་སུ་ལམ་སྒོམས་ན་རྟོག་པ་མྱུར་དུ་གེགས་མེད་པར་བོགས་དང་
བཅས་ པར་སྐྱེའོ་ ཞེས་ ས་ རྒྱུན་རྣམས་ སུ་ ལེགས་ པར་ གསུངས་ཤིང་།
འདིར་རྫོགས་རིམ་གོམས་པར་བྱེད་པའི་གང་ཟག་གི་ཁྱད་ཆོས་རྒྱས་པ་
མཆོག་མི་འགྱུར་གྱི་མགོར་གསུངས་པ་བཞིན། དབང་ཐོབ། དམ་ཚིག་
དག རྒྱུད་གྲོལ་ལ་ཐོས་བསམ་ཅི་རིགས་པ་སྔོན་དུ་བཏང་། རབ་བསྐྱེད་
རིམ་ མཐར་ སོན། འབྲིང་ མྱོང་ བ་ སྐྱེས། ཐ་ མ་ ལ་ ལྷའི་ བྱིན་བརླབས་
ཞུགས་ཤིང་ཞི་སོགས་ཕྲིན་ལས་སྒྲུབ་པའི་ནུས་པ་ཅི་རིགས་པ་ཐོབ་ཀྱང་
-312.



ཐོག་མར་དགེ་བའི་ཁྲིད་ཡིག་སོར་བསམ་དབུ་མའི་རོལ་མཚོ།
དེ་ལ་རྩལ་འདོན་དང་ཕྱོགས་འཛིན་སྤངས་ནས་ཚེ་འདི་ལ་མཆོག་གི་
དངོས་གྲུབ་དངོས་སམ། མ་མཐའང་རྟོག་མེད་ཉམས་སུ་མྱོང་བ་ཟབ་མོ་
རྫོགས་པའི་རིམ་པ་ལ་མྱོང་བ་སྐྱེད་པར་འདོད་པ། སྤྱིར་མ་དག་འཁྲུལ་
པའི་ལས་སྣང་བཟུང་འཛིན་གྱིས་བསྡུས་པ་ཐམས་ཅད་རབ་རིབ་ཅན་ལ་
སྣང་བའི་སྐྲ་ཤད་ལྟར་འཁྲུལ་པའི་མེད་པ་གསལ་སྣང་རྫུན་པ་སླུ་བའི་
ཆོས་ཅན་དུ་མཐོང་ཞིང་ཁྱད་པར་འཇིག་རྟེན་གྱི་བྱ་བཞག་ཐམས་ཅད་སྒྱུ་
མའི་བློ་བྲིད་ལྟར་རིག་ནས་ཤིན་ཏུ་སྐྱུག་བྲོ་བའི་རྣམ་པར་ཤར་བ། སངས་
རྒྱས་ཞལ་འདི་གང་གི་སྙིང་དང་ཁ་ལ་གནས་པར་གྱུར་པ་དེ་ནི་དཔལ་
ལྡན་བླ་མའོ། །ཞེས་པའི་མཚན་ལྡན་གྱི་བླ་མ་ལ་སངས་རྒྱས་དངོས་ཀྱི་
མོས་གུས་རྙེད་ནས་འབད་པ་ཐམས་ཅད་དེའི་ཕྱོགས་སུ་བྱེད་པར་ནུས་པ།
བླ་མ་དེ་ལས་འཁྲུལ་མེད་ཀྱི་གདམས་ངག་ཐོབ་པས། མྱོང་བ་བསྐྱེད་ཚུལ་
སྐྱེས་ནས་བོགས་འདོན་ཚུགས། གེགས་སེལ་ལུགས་ཤེས་པས་གདམས་
ངག་ལ་ནང་བྱན་ཆུད་པ། ཚུལ་ཁྲིམས་ལ་ངོ་ལྐོག་མེད་པ། དད་པ་ཁམས་
གསོ་བར་ནུས་པ། བར་ཆད་ཕྲ་མོས་ཀྱང་མི་ཚུགས་པ་སྟེ། གཅིག་པུར་
སྡོད་པའི་ཆོས་བཞི། དེའི་སྟེང་དུ་གཞན་དོན་བརླབས་པོ་ཆེ་མི་ནུས་པ་སྟེ་
ལྔ་དང་ལྡན་པའི་གང་ཟག་གིས་ཉམས་སུ་བླང་བར་བྱ་བའི། དེ་རྣམས་
གང་རུང་ངམ་མཐའ་དག་མ་ཚང་ན། དང་པོ་མི་འཇུག ཞུགས་ཀྱང་མྱོང་
རྟོགས་མི་སྐྱེ། སྐྱེས་ཀྱང་བོགས་མི་ཐོན། ཐོན་ཀྱང་གེགས་ཀྱིས་མཐར་མི་
ཕྱིན་པར་བྱེད་པས་ན་རེ་ཤིག་སྒྲུབ་པ་པོའི་མཚན་ཉིད་ཚང་བ་ལ་འབད་
པར་བྱའི་བབ་བཅོལ་དུ་སྒོམ་ལ་འཇུག་པར་མི་བྱའོ། །
-313-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
གསུམ་པ་ཚུལ་ནི། ཡིད་ཆེས་གསུམ་ལྡན་གྱི་ཚུལ་གྱིས་ཉམས་
སུ་བླང་དགོས་ལ་དེ་ཡང་དང་པོར་རྒྱུད་ལ་ཡིད་ཆེས་པ་ནི། སྤྱིར་ཐེག་
ཆེན༑ དགོས་རྒྱུད་སྡེ། ཡང་དགོས་དུས་འཁོར་རྩོད་བཅས་ཡིན་པས་རྩོད་
མེད་ལ་ཉམས་ལེན་བྱའོ། །ཞེས་ཞེ་ལ་འཆང་ཞིང་ངག་དུ་འདོན་པ་དག་
གིས་ནི་བསྐལ་པ་བརྒྱའི་བར་དུ་མུན་ཁང་རྟེན་ཀྱང་དུ་བ་ཙམ་གྱི་མཚན་མ་
ཡང་མི་འབྱུང་གི་སྟེང་དུ་མཁའ་འགྲོའི་བཀའ་ཆད་འབྱུང་བར་གདོན་མི་ཟ་
བས་དེ་ལྟ་བུའི་སྐལ་བ་ཞན་པ་དག་གི་ནི། ནམ་ཞིག་རྒྱུད་ལ་དད་པ་ཐོབ་
ཀྱང་ཚེ་འདིར་ཡི་གེ་བརྒྱ་པ་ཁོ་ན་ལ་འབད་པར་བྱའི་ལམ་དངོས་ལ་ནི་
མོས་པར་བྱ་བ་ཙམ་དུ་ཟད་དོ། །དེས་ན་སྤྱིར་ཐེག་ཆེན། དགོས་རྒྱུད་སྡེ།
ཡང་དགོས་དུས་ཀྱི་འཁོར་ལོ་ལ་ནི། འགྲེལ་ཆེན་དྲུག་ཅུ་པའི་ཚིག དྲི་
མེད་འོད་ཀྱིས་རྒྱས་པར་བསྟན་ལ་ཕབ་ནས་དུས་འཁོར་གྱི་རང་བཞིན་
བརྗོད་པ། ཁོ་བོས་ཆོས་དཀོན་མཆོག་གི་བཀྲ་ཤིས་སུ་བྲིས་པ། མཆོག་
གི་དང་པོ་སངས་རྒྱས་སྟོང་ཕྲག་བཅུ་གཉིས་པ། རིགས་མེད་པ། རྒྱུད་ཀྱི་
རྒྱལ་པོ་དུས་ཀྱི་འཁོར་ལོ། རྡོ་རྗེ་འཛིན་པའི་ཡེ་ཤེས་ཀྱི་སྐུ་མངོན་དུ་གྱུར་
པའི་མཚན་ཡང་དག་པར་བརྗོད་པས་འཁྱུད་པ། རྒྱུད་ཐམས་ཅད་ཀྱི་རྡོ་
རྗེའི་ཚིག་མངོན་དུ་གྱུར་པ། སངས་རྒྱས་རིན་ཆེན་ཟ་མ་ཏོག་ཁ་འབྱེད་པ་
ཞེས་སོགས་ཀྱི་དོན་ཐོས་བསམ་གྱིས་ལེགས་པར་ཤེས་ནས། རྒྱུད་ཀྱི་
རྒྱལ་པོ་འདི་ནི། མདོ་སྔགས་ གཞན་མཐའ་དག་དུ་སྦས་པའི། གཞིའི་
མཐར་ཐུག སངས་རྒྱས་ཐོག་མ་ཐ་མ་མེད། །དང་པོ་སངས་རྒྱས་རིགས་
མེད་པ། །ཞེས་ པ་ དང་། དབང་ གི་མཐར་ཐུག འཇིག་རྟེན་འདས་པའི་
-314-



ཐོག་མར་དགེ་བའི་ཁྲིད་ཡིག་སོར་བསམ་དབུ་མའི་རོལ་མཚོ།
དབང་གང་མཆོག་གི་རྒྱལ་བའི་བདག་པོའི་ཕྱག་རྒྱ་མཆོག་ལ་རྗེས་སུ་
སྦྱོར་བའོ། །ཞེས་དང་། ལམ་གྱི་མཐར་ཐུག རྡོ་རྗེའི་རྣལ་འབྱོར་རྣམ་པ་
བཞི༑ ༑དུས་ཀྱི་འཁོར་ལོ་འདིར་བཤད་པ། །རྣལ་འབྱོར་པ་ཡི་མཐར་
སྟེན་བྱེད། །ཅེས་དང་། གང་ཟག་གི་མཁའ་ཤེས་རབ་ལ་འཁྱུད་ལྷན་སྐྱེས་
བདེ་ལ་གནས་པའི་རང་སེམས་འདི་ནི་ཐར་པ་སྟེར། །ཞེས་དང་། འབྲས་
བུའི་མཐར་ཐུག སྡུག་བསྔལ་གསུམ་གྱིས་སྡུག་བསྔལ་ཞི། །གསུམ་སེལ་
མཐའ་ཡས་གྲོལ་གསུམ་ཐོབ་ཀྱི་མཚན་ཉིད་ཅན་བདེན་དོན་བཅུ་གཉིས་
པ་དང་དེ་ཉིད་བཅུ་དྲུག་པ་མཐར་ཕྱིན་པའི་རྡོ་རྗེ་སེམས་དཔའི་མ་ནིང་གི་
གོ་འཕངས་རྣམས་བླ་མ་བརྒྱུད་པའི་ཞལ་ཤེས་ལ་མི་ལྟོས་པར་མ་སྦས་མ་
སྒྲིབས་པ་ཉིད་དུ་སྟོན་པས་གཞན་ལས་ལྷག་པར་ངེས་ཤེས་སྐྱེས་པའོ།།
བླ་མ་ལ། ཡིད་ཆེས་པ་ནི། རྒྱུད་དོན་དེ་ཉིད་རང་གིས་ངེས་ཤིང་མྱོང་ནས་
གཞན་ལ་སྟོན། དམ་ཚིག་ དང་ ལྡན་པ་ལ་སོགས་པའི་ཡོན་ཏན་བཅུ་
གཉིས་ཀྱིས་བརྒྱན། ང་རྒྱལ་དང་ལྡན་པ་ལ་སོགས་པའི་སྐྱོན་བཅུ་གཉིས་
དང་བྲལ་བ་རྣམས་ཚང་ལ་རྫོགས་པའམ། དུས་ཀྱི་དབང་གིས་མཐའ་
དག་མ་ཚང་ཡང་ཕལ་ཆེར་རྫོགས་པར་མངོན་སུམ་མཐོང་ཞིང་། སྔར་
བཤད་པའི་ལུང་རིགས་ཀྱི་རྡོ་རྗེ་འཆང་གི་ཞལ་སྐྱིན་དུ་ལེགས་པར་ངེས་
པའོ༑ ༑རང་ལ་ཡིད་ཆེས་པ་ནི། དེ་ལྟ་བུའི་བླ་མ་དང་ཆོས་དང་འཇལ།
ཡིད་ཆེས་བརྙེད། ལམ་ལ་སྙིང་པོར་བྱེད་འདོད་སྐྱེས། སྒྲུབ་པ་པོའི་མཚན་
ཉིད་ཕལ་ཆེར་ཚང་བར་མཐོང་ནས་སྤྲོ་བ་ཁྱད་པར་ཅན་སྐྱེས་པའོ། །བཞི་
པ༑ ལམ་གང་ཉམས་སུ་བླང་པ་ལ། ཐོག་མར་དགེ་བ་སྐུ་རྡོ་རྗེ་བསྙེན་
-315-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
པའི་ཡན་ལག་སོར་བསམ། བར་དུ་དགེ་བ་གསུང་རྡོ་རྗེ་ཉེར་སྒྲུབ་ཀྱི་ཡན་
ལག་སྲོག་འཛིན། ཐ་མར་དགེ་བ་ཐུགས་དང་ཡེ་ཤེས་རྡོ་རྗེ་སྒྲུབ་པ་སྒྲུབ་
ཆེན་གྱི་ཡན་ལག་དྲན་ཏིང་ངོ༌། །དེ་རེ་རེའང་། སྔོན་འགྲོ་ལྟོས་མེད་དྲུག་
ལྡན༑ དངོས་ གཞི་རྣམ་བཞག་དྲུག་ ལྡན། རྗེས་ སྤྱོད་བསྲུང་སྡོམ་དྲུག་
ལྡན༑ དང་པོ་ནི། སྒྲུབ་པ་ཁྱད་པར་ཅན་བྱེད་པའི་ཚེ། རང་གི་ལུས་དང་
ངག་དང་ཡིད་དང་། ཕུང་པོ་དང་། དབང་པོ་དང་། འཛག་བདེའི་ལོངས་
སྤྱོད་དེ་ལོངས་སྤྱོད་དྲུག་པོ་མཐའ་དག་གམ་གང་རུང་ལ་ལྟོས་ཤིང་དོན་དུ་
གཉེར་ན་མི་འཇུག་པ་དང་། ཞུགས་ཀྱང་གནད་དུ་མི་འགྲོ་བས་དེ་དྲུག་ལ་
ལྟོས་པ་མེད་པར་དགོས་ལ། དེ་ཡང་སྒོ་གསུམ་གྱི་ལོངས་སྤྱོད་ནི། ལས་
མི་དགེ་བ་དང་། ལུང་མ་བསྟན་ལྟ་ཞོག དགེ་བ་ལུས་ཀྱི་ཕྱག་དང་
བསྐོར་བ། ངག་གིས་སྟོད་ཚིག་དང་བཟླས་བརྗོད། ཡིད་ཀྱི་དད་པ་དང་
སྙིང་རྗེ་སོགས་ཀྱང་ཐུན་མཚམས་དང་ཁམས་གསོ་བའི་སྐབས་ཅུང་ཟད་
མ་གཏོགས་པར་སྔོན་དུ་གྲུབ་པའི་ཚུལ་གྱིས་ལྟོས་མེད་ལིངས་སྒྱུར་དུ་
འཇོག་པ་གསུམ་དང་། ཕུང་དབང་ནི། དྲང་དོན་བདུད་རྩི་ལྔ་དང་ཤ་ལྔ་
བསྟེན་དགོས་པས་དེ་དག་ཀྱང་སྦྱང་རྟོགས་སྦར་བ་བདུད་རྩིར་བྱ་བ་
རྣམས་བྱས་ནས་གང་འགྲུབ་བརྟེན་པར་བྱ་ལ། ངེས་དོན་རིམ་པ་བཞིན་
རྫས་དང་ལུས་ལ་སྲེད་པ་སྤོང་བ་སྟེ། བཟའ་བཏུང་གོས་གསུམ་ལུས་འཚོ་
ཞིང་བསམ་གཏན་གྱི་གྲོགས་སུ་འགྱུར་ཙམ་གྱིས་མི་ཆོག་པར། བཟང་པོ་
དང་མང་པོ་མ་བརྙེད་པ་འཚོལ་བ་དང་། རྙེད་པ་བསོག་པར་འདོད་པའི་
བློ་སྣ་རྩ་བ་ནས་སྤོང་བ་དང་། ལུས་ཀྱི་དབང་པོ་ལྔའི་ཡུལ་ཡིད་འོང་ལ།
-316-



ཐོག་མར་དགེ་བའི་ཁྲིད་ཡིག་སོར་བསམ་དབུ་མའི་རོལ་མཚོ།
དོན་གཉེར་དང་། ཡིད་མི་འོང་ལ་མི་འདོད་པ་དང་། བར་མ་ལ་རྨོངས་པ་
སྐྱེས་ན་འཁོར་བའི་རྩ་བ་སྲེད་པ་འདྲེན་པས་ཡིད་འོང་ལ་དགའ་ཚོར་དང་
དོན་གཉེར་མི་བྱེད་པའོ། ཁྱད་པར་ཁམས་འཛག་པའི་བདེ་བ་ནི། འཕོས་
པ་ ལས་ ཀྱི་ ཆགས་ བྲལ་ འགྱུར། །ཆགས་ བྲལ་ ལས་ ནི་ སྡུག་ བསྔལ་
འབྱུང་༑ ༑ཞེས་སོགས་ཀྱི་འཁོར་བའི་རྩ་བ། འགྱུར་མེད་བདེ་ཆེན་གྱི་
གེགས་གྱི་གཙོ་བོ་རང་ཡིན་པས་རྣམ་པ་ཀུན་ཏུ་སྤོང་བ་སྟེ་དེ་ལྟར་ལྟོས་
མེད་དྲུག་ལྡན་དུ་བྱ་ལ། སྨོན་ལམ་དུ་བཞི་ལྡན་བཤད་པ་ནི། ཕུང་དབང་
ལ་ལྟོས་པ་གཉིས་ལུས་ལ་ལྟོས་པའི་ནང་དུ་བསྡུས་པའོ། །
གཉིས་པ་ནི། དུས་ཞབས་སྙན་རྒྱུད་ལས། ཀུན་མ་དྲུག་དྲུག་
ཤེས་བྱ་སྟེ། །ཞེས་བཤད་པ་ལྟར། རྒྱ་བོད་མང་པོས་ཡན་ལག་དྲུག་པོ་རེ་
རེ་ཡང་རྣམ་གཞག་དྲུག་དྲུག་གིས་ངེས་པར་མཛད་པ་ནི། རྒྱུད་འགྲེལ་ན་
བཞུགས་པའི་དོན་ཐོབ་ཡིན་པས་ཤིན་ཏུ་ལེགས་སོ། །དེས་ན།
སོར་བསྡུད་ལ་ཡང་དྲུག་སྟེ། མཚན་དོན། དུས་མཚམས། ཡན་
ལག ཚད་མ། དག་དབྱེ། འབྲས་བུའོ། །
དང་པོ་ནི། སྒྲ་བཤད་དེ། སཾ་སྐྲྀ་ཏ་ལས་དྲངས་པ་ངོ་སྤྲོད་དུ་འཆད་
ལ༑ འདིར་བོད་སྐད་ལ་གོ་བདེ་བ་སྦྱར་ན་བསྡུད་པ་ནི། བུང་བས་སྦྲང་རྩི་
བསྡུད་པ་ལྟར་ཐ་མལ་པའི་དབང་པོས་ཡུལ་བསྡུད་པ་མ་དག་པའི་བཟུང་
འཛིན་ཡིན་ལ། དེ་སྤོང་བ་ནི་སོར་བསྡུད་དེ། སོ་སོ་ཅེས་པ་དོན་དུ་མ་ལ་
འཇུག་པ་ལས། ད་ལན་བསྡུད་པ་ལས་སོ་སོ་མི་བསྡུད་པ་ཡིན་པས་སོ། །
གཉིས་པ་ནི། ཐོག་མར་སྒོམ་པའི་དུས་ངེས་ཏེ། རྭ་པ་སྣ་བུག་
-317-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
གཡོན་གྱི་རླུང་རྣམས་ཀྱི་བདག་ཞི་བཟང་དང་གཡས་ཀྱི་དྲག་གཟས་བྱེད་
པས་ལས་འཇམ་པོ་ཐམས་ཅད་ལ་གཡོན་སྔགས་སོ་ཞེས་འདོད་ཀྱང་།
གཡོན་བསྐྱེད་རིམ་དང་གཡས་སྡུད་རིམ་ཡིན་ཞིང་། རྫོགས་རིམ་ལ་ས་ཆུ་
ལ་ཐིམ་པ་སོགས་བསྡུད་རིམ་དགོས་པས། གཡས་ཀྱི་འཕོ་ཆུང་ཐོག་མར་
ས་རླུང་ཆུ་ལ་བསྡར་ནས་རྒྱུ་བའི་དུས་ངོས་བཟུང་ནས་དེ་ལ་དང་པོའི་སྒོམ་
དུས་བྱ་དགོས་པས། དེའི་ཚེ་སྒོམ་ཁང་དུ་ཞུགས་ནས་བསྒོམ་པའི་ཐོག་མ་
བྱ་ལ་ཕྱིས་ཅི་བདེ་དང་གང་འགྲུབ་བྱའོ། །
གསུམ་པ་ལ་བཞི། མཚན་ཉིད། སྒོམ་ཚུལ། སྤོགས་ ཆོག་ ཚེ་
འདིར་མ་རྫོགས་ཀྱང་སྤྲོ་བ་སྐྱེད་པའོ། །
དང་པོ་ནི། རྣལ་འབྱོར་ཡན་ལག་དྲུག་གི་ནང་ཚན་གང་ཞིག་མ་
དག་བཟུང་འཛིན་གྱི་འབྲེལ་པ་བཅད་ནས་སྟོང་གཟུགས་མ་གྲུབ་པ་སྒྲུབ་
པར་བྱེད་པའོ། །
གཉིས་པ་ལ་གཉིས། མཚན་མོ་བུག་པ་དང་། ཉིན་མོ་བླ་གབ་
མེད་པའི་རྣལ་འབྱོར་གྱི་སྒོམ་ཚུལ་ལོ། །
དང་པོ་ལ་ཡང་ངེས་པ་དྲུག་སྟེ། སྒོམ་པའི་གནས་ཀྱི། ལུས་ཀྱི་
འདུག་སྟངས་ ཀྱི། མིག་གི་ལྟ་སྟངས་ཀྱི། དབང་པོའི་བྱེད་བཅིངས་ ཀྱི།
སེམས་ཀྱི་འཇོག་ཚུལ་གྱི། མྱོང་རྟོགས་སྐྱེ་ཚུལ་གྱི་ངེས་པའོ། །
དང་པོ་ནི། སྤྱིར་རྣལ་འབྱོར་གཉིས་བྱེད་པའི་རྒྱུ་མཚན་ནི། ཉི་
མ་ལ་ལྷོ་བགྲོད་བྱང་བགྲོད། ཟླ་བ་ལ་ཡར་ངོ་མར་ངོ་། ཞག་རེ་ལ་མཚན་
མོ་ཉིན་མོ། སེམས་ཅན་ལ་སྐྱེ་བ་དང་མཆི་བ། ལམ་ལ་ཐབས་དང་ཤེས་
-318-



ཐོག་མར་དགེ་བའི་ཁྲིད་ཡིག་སོར་བསམ་དབུ་མའི་རོལ་མཚོ།
རབ་གཉིས་གཉིས་ཡོད་པ་བཞིན་དུ་ཤེར་ཕྱིན་གྱི་མདོ་ལས་ནམ་མཁའི་
དང་བླ་གབ་མེད་པ་ལ་བསླབ་པར་གསུངས་པ་སེམས་དཔའ་གསུམ་གྱི་
གྲངས་སོ། །དེ་གཉིས་ཀྱང་འདུག་པའི་གནས་ཤིན་ཏུ་མི་མཐུན་པའི་དང་
པོ་ལ། མུན་ཁང་རབ་འབྲིང་མཐའ་གསུམ་སྟེ། ལས་དང་པོ་པས་རབ་ལ་
འབད་དགོས་ལ། དེ་ཡང་འབྱོར་ལྡན་ཡིན་ན། ཁང་པ་ཐོག་གསུམ་རིམ་
གྱི་བར་ཁང་དུ་བྱས་ན། འོག་གི་ས་རླན་དང༌། སྟེང་གི་ཆར་ཐིགས་དང་།
སྒོ་འབྱེད་གཅོད་མི་དགོས་པས་བཟང་། མ་འབྱོར་ན་ཁང་པའམ་ས་ཕུག་
སོགས་ཀྱང་རུང་ཏེ། སྟེང་འོག་བར་གསུམ་གྱི་སྐྱོན་རྣམས་མི་འབྱུང་བ།
ས་དུག་ལ་སོགས་པ་འགྲོ་བའི་རླུང་སེང་ཡོད་ལ་སྣང་བ་རྟ་རྔ་ཙམ་ཡང་མི་
འབྱུང་༑ གསལ་དཀར་ཕྱི་རུབ་ལ་ནང་ཡངས་པ་སྒོམ་དུས་དགག་སླ་ཞིང་
ཁམས་སེང་དུས་རླུང་ཕར་ཐལ་ཚུར་ཐལ་དུ་འགྲོ་ས་ཡོད་པ་གཞན་རྣམས་
ཞལ་ཞལ་གྱིས་ལེགས་པར་བརྟར་ཞིང་སྤོས་ཀྱི་བྱུགས་པ་ལུས་ལ་བྱམས་
ཤིང་ཁམས་བདེ་བ་སྒྲུབ་པར་བྱ་ལ། མུན་ཁང་འབྲིང་པོ་གོས་ཀྱི་མགོ་
ལེགས་པར་ཕུར་བ་དང་། ཐ་མའི་མིག་ལེགས་པར་བཙུམས་པའང་ཡིན་
ཏེ༑ འདི་གཉིས་ནི་ཕྱིས་ལེགས་པར་རྩལ་འབྱོངས་ནས་རིམ་གྱིས་སོ།།
གཉིས་པ་ནི། ལུས་རྣམ་སྣང་གི་ཆོས་བདུན་ལས། མིག་སྣ་རྩེར་དབབ་པ་
མ་ གཏོགས་ དྲུག་ ཏེ། རྐང་ པ་ སྐྱིལ་ དཀྲུངས་། ལག་ པ་ མཉམ་ བཞག
བསྒལ་ཚིགས་དྲང་པོར་སྲང་བ། མགྲིན་པ་ཡིད་ཙམ་རྒུ་བ། སོ་དང་མཆུ་
མ་སྦྱར་བ། ལྕེ་ཅུང་ཟད་སྟེང་དུ་དགུག་པ་རྣམས་ཀྱི་རིམ་པ་བཞིན་རྩ་
སྲོངས་པ་དང་རླུང་གནས་པ་དང་། སེམས་སྙོམས་པ་དང་། རྣམ་རྟོག་མི་
-319-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
འཕྲོ་བ་དང་། རླུང་མི་ཐུམས་པ་དང་། ཁ་མི་སྐམ་པའི་དགོས་པ་ཡོད་ཅིང་།
ཐུན་མོང་དུ་མཉམ་བཞག་སྐྱེ་སླ་ཞིང་གེགས་ཆུང་པའི་དགོས་པ་ཡོད་དེ།
སྐྱིལ་དཀྲུངས་དང་སྒལ་ཚིགས་བསྲང་པ་ལ་བསྒྲིམས་པས་བྱིང་བ་སེལ་
ཞིང་གཞན་རྣམས་ཀྱིས་འཕྲོ་རྒོད་སེལ་བས་མ་སྒོམས་ཀྱང་སེམས་གནས་
ངང་ གིས་འབྱུང་བའི་ཕྱིར། རང་ སངས་ རྒྱས་ ཀྱི་སྤྱོད་ལམ་མཐོང་བའི་
སྤྲེའུས་གཅེར་བུ་པ་ལ་དེ་ལྟར་བསླབས་པས་རང་བྱང་ཆུབ་ཐོབ་པར་
འདུལ་བ་ལུང་ལས་གསུངས་སོ། །
གསུམ་པ་ནི། ནམ་མཁར་ལྟ་བ་གསུངས་པ་ཙམ་ལ་རྟེན་ནས།
ཤིན་ཏུ་མཐོ་བར་བྱེད་པ་དང་། ཁ་ཅིག་སྨིན་མཚམས་དང་། ཁ་ཅིག་མིག་
གི་ཐད་སོ་ཉིད་དུ་བྱེད་པ་ཡོད་ཀྱང་། དང་པོ་གེགས་ཆེ། ཕྱི་མ་གཉིས།
བདུད་རྩི་འཁྱིལ་པའི་ལྟ་སྟངས་ཡིན་པས་སྲོག་འཛིན་མིག་ལྟ་སྟངས་སུ་
གསུངས་ཀྱི། འདིར་ནམ་མཁའམ་གཙུག་གཏོར་རམ། ཁྲོ་བོའམ། རེངས་
པའི་ལྟ་སྟངས་བྱ་བར་གསུངས་པ་དང་འགལ་བས་ན། གྲུབ་ཆེན་ཤ་ཝ་
རིའི་ མན་ ངག་ ལས། སྨིན་མཚམས་ནས་ ཡར་ བཙལ་ བའི་ སོར་ བཅུ་
གཉིས་ཡན། བཅུ་དྲུག་མན་གྱི་ནམ་མཁའ་ལ་ལྟ་བར་གསུངས་པ་བཞིན་
བྱ་ལ། དེ་ཡང་ཧ་ཅང་གདངས་པ་མིན་པ། བཀབ་དང་མ་བཀབ་མིག་
དག་གི །ཞེས་པ་ལྟར་ཡས་ལྕིབས་ཀྱིས་ཕྱེད་བཀབ་ཙམ་གྱི་ངང་ནས་
འབྱེད་འཛུམས་མེད་པར་ལྟའོ། །
བཞི་པ་ནི། སྙིང་པོ་གསལ་བ་ལས། མཚན་མོ་དབྱངས་མེད་
ཁྱིམ་དུ་ནི། །ཤིན་ཏུ་མཉམ་བཞག་སྒྲུབ་པ་པོས། །བྱེད་པ་ལྔ་ལ་བཅིང་པ་
-320-



ཐོག་མར་དགེ་བའི་ཁྲིད་ཡིག་སོར་བསམ་དབུ་མའི་རོལ་མཚོ།
གཉིས༑ ༑བླ་ མའི་ ཞལ་ ལས་ ཤེས་ པར་ བྱ། །ཞེས་ གསུངས་ པ་ ལྟར།
དབང་པོའི་སྒོ་ལྔ་ནས་རྣམ་རྟོག་ཡུལ་ལ་འཇུག་པ་ནི་བྱེད་པ་ཡིན་ལ། དེ་
ལྔའི་དེ་མ་ཐག་རྐྱེན་མིག་གིས་གཟུགས་བལྟ། རྣ་བས་སྒྲ་ཉན་པ་སོགས་
བྱའོ་མཉམ་པའི་ཡིད་བྱེད་དང་། བདག་རྐྱེན་དེ་ལྔ་ལས། རྒྱུ་བའི་རླུང་
གཉིས་བཅིང་བ་སྟེ། དེ་ཡང་ལྟ་སྟངས་གང་དུ་བྱས་པའི་ནམ་མཁར་ཡིད་
མིག་རླུང་གསུམ་འཇུག་པ་གཅིག་ཏུ་གྲིལ་ནས་ཡེངས་མེད་དུ་བཞག་པས་
འགྲུབ་བོ། །དེས་ན་བྱེད་བཅིངས་ལུས་གནད་གཅིག་པར་བཞེད་པ་ཡང་
ལུང་དེ་དང་མ་འབྱོར་ཞིང་དགོས་པ་ཁྱད་པར་ཅན་མི་འགྲུབ་བོ། །
ལྔ་པ་ནི། སྤྱིར་ཞི་ལྷག་གཉིས་ལས་འདིར་དང་པོར་གཙོ་བོར་
སྒྲུབ་པ་ཡིན་མོད་ཀྱིས། འོན་ཀྱང་ཆོས་ཅན་གྱི་དམིགས་རྟེན་གང་རུང་ལ་
རྩེ་གཅིག་ཏུ་བཞག་ནས་སྒྲུབ་པ་ཙམ་ནི་ཕར་ཕྱིན་ཐེག་པ་དང་བསྐྱེད་རིམ་
ན་ཡང་མང་དུ་ཡོད་པས། ཆོས་དབྱིངས་དང་ནམ་མཁའི་མིང་ཅན་ཆོས་
ཉིད་དོན་དམ་པའི་བདེན་པ་ལ་དམིགས་ནས་རྩེ་གཅིག་ཏུ་འཇོག་པའི་ཞི་
གནས་ཁྱད་པར་ཅན། ཡང་དག་དོན་ལ་རྩེ་གཅིག་སེམས་པ་ཡི། །ཟུང་
འབྲེལ་ ཞི་ གནས་མཆོག་ལ་རོལ་བར་ཤོག །ཞེས་སྨྲས་ པ་ ལྟར་ གྱི་ཞི་
གནས་ཡིན་ལ། བདག་གཉིས་སུ་འཛིན་པ་འཁོར་བའི་རྩ་བ་དང་། སྤང་
བྱའི་གཙོ་བོ་རང་ཡིན་པར་ལན་མང་དུ་གསུངས་པས་ན་བདག་མེད་པའི་
ལྟ་བ་ཕུ་ཐག་ཆོད་པའི་རིགས་ཤེས་བཙལ་ནས་དེའི་རྒྱུན་ལ་རྩེ་གཅིག་ཏུ་
འཇོག་པའི་ཚེ་ན་དྲན་པའི་ངེས་པ་ལ་སོགས་པ་བསམ་རྟོག་ཐམས་ཅད་
རྒྱུན་བཅད་ནས། ཡུལ་གྱི་མཐར་ཐུག་སྤྲོས་པ་ཉེར་ཞིའི་དབྱིངས་དང་ལྟ་
-321-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
སྟངས་བྱས་པའི་མུན་ཁང་གི་ནམ་མཁའ་གཅིག་ཏུ་བསྲེས་ནས་དེ་དང་
རང་སེམས་ཆུ་ལ་ཆུ་བཞག་བཞིན་དུ་ཡུལ་དང་ཡུལ་ཅན་གྱི་གཉིས་སྣང་
མེད་པར་སྒོམ་པར་བྱ་བ་ཡིན་ནོ། །འདིའི་འཇོག་ཚུལ། པཎ་ཆེན་བི་བྷ་
ཏིས་བོད་ཀྱི་བུ་ཆེན་བཞི་ལ་འཇོག་ཚུལ་ཅུང་ཟད་མི་འདྲ་བ་བཞི་གསུངསཾ་
པ་རྣམས། ཀུན་སྤངས་ཐུགས་རྗེ་བརྩོན་འགྲུས་ ཀྱིས་བཞི་ ཀར་གསན་
ནས་བསྒོམས་ཤིང་བསྟན་པའི་མིང་འདོགས་ལ། ཇོ་ནང་པ། སེམས་རིག་
པ་བསམ་མེད་དུ་དང་། རྩེ་གཅིག་དུ་ དང་། ད་ལྟ་བར་འཛིན་པ་དང་།
བློད་ནས་རང་གྲོལ་དུ་བཞག་པ་ཞེས་ཟེར། ཞྭ་ལུ་པ། མི་གཡོ་གསུམ་
ལྡན༑ སྤྲེའུ་སྒོ་གཅིག་པ། སྤུན་གསུམ་བར་མ་དང་འགྲོགས་པ། རྔ་མོ་
རྟགས་ གྲོལ་གྱི་འཇོག་ཚུལ་ཞེས་ཟེར། པཎ་ཆེན་བ་ན་རཏྣས། བསམ་
མེད༑ ནམ་མཁའ། རྩོལ་མེད། སྐྱེ་མེད། རྩ་བྲལ་གྱི། རྣལ་འབྱོར་ལྔའི་ཐ་
སྙད་མཛད། ཆོས་རྗེ་བླ་མ་དམ་པས་ཕྱི་ནང་ངམ། ཡུལ་དང་ཡུལ་ཅན་ལ་
དམིགས་པ་གཉིས་གཉིས་བསྡུས་ནས་མཛད་དེ་ལེགས་པར་ཡིན་ནོ། །དེ་
ནས་ཕྱི་ཡུལ་ལ་དམིགས་ནས་རྩེ་གཅིག་ཏུ་འཇོག་པ་ལ་དངོས་དང་བོགས་
འདོན་གཉིས། དང་པོ་གཉིས་རིམ་བཞིན་ནང་ཡུལ་ཅན་ལ་རྩེ་གཅིག་ཏུ་
འཇོག་པ་ལ་དངོས་དང་གེགས་སེལ་གཉིས་ཕྱི་མ་གཉིས་ཡིན་པར་ཤེས་
པར་བྱས་ནས། ཉམས་ལེན་དངོས་ལ། མུན་ཁང་དུ་འཇམ་པའི་གདན་ལ་
ཐོག་མར་བདེ་བར་འདུག་ཏེ། སྔོན་འགྲོར་སྦྱངས་ཟིན་པའི་ཆོས་ལྔ་པོ་
རྒྱས་བསྡུས་སྐབས་དང་བཏུན་པ་སྔོན་དུ་བཏང་ནས། ཐོག་མར་མི་གཡོ་
གསུམ་ལྡན་ནི། ལུས་གནད། བྱེད་བཅིངས། ལྟ་སྟངས་རྣམས་མཚན་ཉིད་
-322-



ཐོག་མར་དགེ་བའི་ཁྲིད་ཡིག་སོར་བསམ་དབུ་མའི་རོལ་མཚོ།
ཚང་བར་བྱས་ཏེ། ལུས་མི་གཡོ་བ་ལུས་གནད་སོགས་དེ་གསུམ་ཡེ་མ་
འཆུགས་པ། ངག་མི་གཡོ་བ། རླུང་རོ་ཅུང་ཟད་གསལ་ཏེ། འགྱུར་བ་རང་
སོ་མ་བཅོས་པར་བཞག་པ་སེམས་མི་གཡོ་བ་གནས་ལུགས་སྟོང་པ་ཉིད་
ནམ་མཁའི་དབྱིངས་དང་རིག་པ་དབྱེར་མེད་དུ་བསྲེས་ནས། ཡོད་མེད་
རྟག་ཆད་འཁོར་འདས་སོགས་གང་དུ་ཡང་མི་བསམ་ཅིར་ཡང་མི་འཛིན་
པའི་བསམ་མེད་རྟོག་མེད་ཀྱི་མཉམ་གཞག་ནམ་མཁའ་ལྟ་བུའི་ངང་དུ་ཅི་
ནུས་ཚད་ཀྱི་བར་དུ་བཞག་པའོ། །སྤྲེའུ་སྒོ་ གཅིག་པ་ནི། དེའི་བོགས་
འདོན་ཏེ། སེམས་འཕྲོས་ནས་སྡོད་དུ་མ་འདོད་པའམ། འཕྲོས་པ་མི་
རིགས་པར་སྒོམ་མིན་གཉིད་མིན་དུ་སོང་པ་སྟེ། མདོར་ན་བྱིང་རྒོད་བྱུང་
ན༑ གྲིམས་ནས་རྩེ་གཅིག་ཏུ་འཇོག་པའོ། །དཔེར་ན། ཁང་པ་གསལ་
དཀར་དྲུག་ཡོད་པའི་སྟོང་པ་གཅིག་ཏུ་སྤྲེའུ་རྒྱགས་པ་གཅིག་བཞག་ན།
སྒོ་དྲུག་ཀ་ནས་ཕྱིར་ལ་ལྟ་ཞིང་ནང་དུ་ཅུང་ཟད་ཀྱང་མི་སྡོད་ལ། སྒོ་ལྔ་
བཀག་ནས་གཅིག་ལས་ལྟ་ས་མེད་པ་བྱས་ན། གཅིག་པོ་དེ་ཉིད་དུ་ལྟ་
ཞིང་འདུག་ཚུགས་པ་བཞིན་དུ། དབང་པོ་གཞན་ནས་ཡུལ་གཞན་ལ་འཕོ་
བ་རྣམས་བཀག་ཏེ། ལྟ་སྟངས་གང་དུ་བྱས་པའི་ནམ་མཁའ་ནག་པོ་ལ་
མིག་གིས་བཏད་ནས་བལྟ་ཞིང་ཡིད་ཀྱང་དེ་ལས་གཞན་དུ་འགྲོ་བར་ཅུང་
ཟད་ཀྱང་མི་སྟེར་བ་ཤིན་ཏུ་གྲིམས་པར་བྱའོ། །སྤུན་གསུམ་བར་མ་དང་
འགྲོགས་པ་ནི། མི་སྤུན་གསུམ་གྱི་ཆེ་ཆུང་གཉིས་ངོ་མི་ཤེས་པར་བྱ་སྟེ་
བར་མ་ཁོ་ན་དང་རྟག་ཏུ་འགྲོགས་པ་བཞིན་དུ་འདས་པའི་རྗེས་དང་མ་
འོངས་པའི་སྔོན་ལ་ཡིད་ཅུང་ཟད་ཀྱང་མ་འཕྲོས་པར་བྱ་སྟེ། འཕྲོ་མཁན་
-323-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
གྱི་ཤེས་པ་ནམ་མཁའ་དང་གཅིག་ཏུ་སྦྱར་བའི་ཡུལ་ཅན་གྱི་སྟེང་གི་རིག་
བྱའམ་མྱོང་ཆ་དེ་ཉིད་ཀྱི་སྟེང་དུ་བཀུག་ནས་རང་རིག་གི་ཚུལ་དུ་རྩེ་གཅིག་
ཏུ་འཇོག་པའོ། །འདི་དམིགས་རྟེན་སྔ་མ་ལས་ཅུང་ཟད་ རགས་ པས་
སེམས་བཟུང་སླ་ཞིང་སྔ་མའི་བོགས་འདོན་དུའང་འགྲོའོ། །རྔ་མོ་རྟགས་
གྲོལ་ནི། དཔེར་ན་རྔ་མོ་ཤིན་ཏུ་རྒྱགས་པ་གཅིག ཤིང་སྡོང་ལ་ཐག་པ་
ཅུང་རིང་པ་ཞིག་གིས་བརྟགས་ན། ཇི་ཙམ་ཐག་པས་སླེབ་སླེབ་ཀྱི་བར་ལ་
ཕྱོགས་བཅུ་ཐམས་ཅད་དུ་རྒྱུག་ཅིང་ཡང་ཡང་དུ་འཐེན་ལ། འཇུར་གྲགས་
ནས་ཤིན་ཏུ་དུབ་པ་ན། ཐག་པ་དཀྲོལ་བཏང་པའི་ཚེ། ཕ་ཚད་རྒྱུག་ཅིང་།
དེ་ནས་མ་བརྟགས་པར་རིག་པ་ན། ས་གཅིག་ཏུ་ཡུན་རིང་དུ་སྡོད་པ་
བཞིན་དུ། སེམས་ཀྱི་འཇོག་ཚུལ་ཧ་ཅང་གྲིམས་པས་ལྷོད་དུ་མ་སྟེར་བའི་
ཚེ་༑ གཏད་མེད་དུ་ལྷོད་ཅིང་བཀྲོལ་བ་ན། འཛིན་མེད་ཀྱི་ངང་ལ་ཅུང་
ཟད་ལྷོད་པར་ངེས་པས་དེའི་རྒྱུན་མ་ཡེངས་པར་སྐྱོང་པ་སྟེ། འཇོག་ཚུལ་
བཞི་པོ་དེ་དཔལ་ས་ར་ཧའི་དོ་ཧ་སྐོར་ལ་སོགས་པ་ན་ཤིན་ཏུ་གསལ་ཞིང་
གྲོ་བཞིན་སྐྱེས་བྱེ་བ་ཉི་ཤུ་པའི་ལུང་དང་མདོ་རྒྱུད་གཞན་དུའང་རྒྱས་པར་
གསུངས་པ་རྣམས་ངོ་སྤྲོད་དུ་བལྟའོ། །
དྲུག་ པ་ནི། བསམ་ པ་ ཐམས་ ཅད་ ཡོངས་སྤངས་ཏེ། །ཉི་ མ་
གཅིག་ནི་ཡོངས་སུ་བརྟག །གལ་ཏེ་རྟགས་ནི་མ་བྱུང་ན། །དེ་ཚེ་ང་ཡི་
བརྫུན་ཚིག་ཡིན། །ཞེས་རྡོ་རྗེ་འཆང་ཉིད་ཀྱིས་གསུངས་པ་ལྟར་སྐལ་ལྡན་
ལ་ཞག་གཅིག་ཉིད་ལ་འཆར་ཞིང་། བསག་སྦྱང་སྔོན་དུ་བཏང་ན་ཞག་ཁ་
ཡར་ནས་རྟགས་རྣམས་མི་འབྱུང་མི་སྲིད། དེ་ཡང་། དུ་བ་སྨིག་རྒྱུ་མཁའ་
-324-



ཐོག་མར་དགེ་བའི་ཁྲིད་ཡིག་སོར་བསམ་དབུ་མའི་རོལ་མཚོ།
སྣང་དང༌། །སྒྲོན་མེ་འབར་བ་ཟླ་ཉི་མ། །མུན་ཅན་ཆ་དང་ཐིག་ལེ་ཆེ།།
ཤེས་རབ་ཡེ་ཤེས་འོད་གསལ་བ། །ཞེས་གསུངས་པ་ལྟར། རྟགས་བཅུ་
ལས་མཚན་མོའི་རྟགས་བཞི་ནི། དུ་བ། སྨིག་རྒྱུ། མཁའ་སྣང་ གི་མིང་
ཅན་ སྲིན་བུ་མེ་ཁྱེར། སྒྲོན་མེའོ། །དེ་ཡང་དེ་ལྟར་སེམས་ ལེགས་ པར་
གནས་པས་ལྟ་སྟངས་དང་བྱེད་བཅིངས་ཀྱི་གནད་ཀྱིས། སྨིན་མཚམས་ན་
གནས་པའི་དྷུ་ཏིའི་ ཡས་སྣར་ཆེད་དུ་སེམས་ལ་གཏད་ཀྱང་དེར་རླུང་
ཞུགས་གནས་ཐིམ་གསུམ་ཡོད། དེ་ཡང་གཡས་གཡོན་ཉི་ཟླའི་རླུང་འཕོ་
ཆུང་བཅུའི་ རགས་ པ་ ས་ རླུང་ཆུ་ལ་ཐིམ་པ་ན། །སའི་དྭངས་ མ་ སྟོང་
གཟུགས་ཀྱི་མཚན་མ་དུ་བ་ལྟ་བུ་དང་། ཆུའི་རགས་པ་མེ་ལ་ཐིམ་པ་ན།
ཆུའི་དྭངས་མའི་མཚན་མ་སྨིག་རྒྱུ་ལྟ་བུ་དང་། དེ་བཞིན་དུ་མེ་རླུང་ལ་ཐིམ་
པ་ན་མེ་ཁྱེར་ལྟ་བུ་དང་། རླུང་ནམ་མཁའ་ལ་ཐིམ་པ་ན་མེ་ཁྱེར་ཕྱོགས་
གཅིག་ཏུ་འགྲིལ་ནས། མར་མེ་གསལ་འབར་རྩེ་མོ་ཕྲ་བ་རླུང་གི་ཅུང་ཟད་
སྐྱོད་པ་ལྟ་བུ་རྣམས་འབྱུང་བ་ནི་བརྒྱུད་འདིར་མ་སྦས་པར་བསྟན་གྱི། ས་
རགས་པ་ཐིམ་པ་ན་ཆུ་ཅུང་ཟད་ཀྱང་མ་ཐིམ་བཞིན་དུ་ཆུའི་དྭངས་མ་སྨིག་
རྒྱུ་འོང་དོན་མེད་པས་རྒྱུད་གཞན་དུ་སྨིག་རྒྱུ་ཐོག་མར་གསུངས་པ་ནི་བླ་
མ་ལ་ལྟོས་པའི་ཕྱིར་དུ་སྦས་པར་སེམས་འགྲེལ་རྣམས་སུ་གསུངས་སོ། །
གཉིས་པ་ལ་ཡང་ངེས་པ་དྲུག་གི་དང་པོ་ནི། ཁང་པའི་
གཡབས་འོག་གམ། རི་ཟུར་ལྟ་བུ་ཕྱི་ནས་མིས་མི་མཐོང་ཙམ་དུ་ཕྱི་ནས་
རྩིག་པ་ལྟ་བུས་སྐྱོར། གངས་དང་ཆུ་དང་། འོད་མཚེར་བའི་གཟུགས་དང་
སྤྲིན་མི་མཐོང་། མིག་ལ་སེར་བུས་མི་གནོད། སྤྲིན་མེད་ཀྱི་ནམ་མཁའ་རྒྱ་
-325-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ཆེན་མཐོང་བའོ། །
གཉིས་པ་ནི། ཉི་མ་ལ་རྒྱབ་བསྟན་ཏེ་ལུས་གནད་དྲུག་སྔར་
བཞིན་ནོ། །
གསུམ་པ་དང་བཞི་པ། སྔ་མ་ཇི་བཞིན་ནོ། །
ལྔ་པའང་གཞན་འདྲ་བ་ལ་མུན་ཁང་གི་ནམ་མཁའ་ནག་པོ་དང་
སྤྲིན་མེད་ཀྱི་ནམ་མཁའ་སྔོ་དྭངས་ཀྱི་དབྱིངས་གཉིས་རྗེ་བའོ། །
དྲུག་པ་ནི། མཚན་མོའི་མྱོང་རྟགས་རྫོགས་པ་ལ་དང་པོ་ཉིད་ནས་
འཆར་མོད་ཀྱི། མ་རྫོགས་པས་ཀྱང་ཉིན་མཚན་ཕན་ཚུན་བོགས་འདོན་
གྱི་ཚུལ་གྱི་སྒོམ་དུ་རུང་ཞིང་མཐར་ཕྱིན་པ་ན་ས་ཆུ་མེ་རླུང་ནམ་མཁའ་ཡེ་
ཤེས་རགས་པ་རྣམས་ཕྱི་མ་ཕྱི་མ་ལ་ཐིམ་པའི་རྟགས་སུ། མར་མེ་རྩེ་མོ་
ཟླུམ་པོར་སོང་པའི་འབར་བ་སེར་པོ་དང༌། ཟླ་ཉི་མུན་གསུམ་ཕྱི་དཀྱིལ་
འཁོར་དཀར་དམར་ནག་པོ་དང་། ཆའམ་གློག་ཅེས་པ་ཤིན་ཏུ་གསལ་
ཞིང་འཁྱུག་པ་དང་། ཐིག་ལེ་སྔོ་དྭངས་ཤིན་ཏུ་གསལ་བ་རྣམས་རིམ་པ་
བཞིན་ས་སོགས་དྲུག་གི་དྭངས་མའི་མཚན་མའམ་རྟགས་སུ་འཆར་ཏེ།
མཚན་མོ་བཞི་པོ་གསང་འདུས་སོགས་ནས་གསུངས་ཤིང་། ཉིན་མོའི་
དྲུག་པོ། མཚན་བརྗོད་ཀྱི། ནམ་མཁའ་ལས་བྱུང་རང་བྱུང་བ། །ཤེས་རབ་
ཡེ་ཤེས་མེ་བོ་ཆེ་དང་། །འོད་ཆེན་རྣམ་པར་སྣང་བར་བྱེད། །ཡེ་ཤེས་སྣང་
བ་ལམ་མེ་བ་དང་། འགྲོ་བའི་མར་མེ་དང་
། ཡེ་ཤེས་སྒྲོན་དང་། གཟི་
བརྗིད་ཆེན་པོ་འོད་གསལ་བ་དང༌། །སྔགས་མཆོག་མངའ་བདག་རིགས་
སྔགས་རྒྱལ། །རྣམས་ཀྱིས་རིམ་པ་བཞིན་བསྟན་ཏོ། །
-326-



ཐོག་མར་དགེ་བའི་ཁྲིད་ཡིག་སོར་བསམ་དབུ་མའི་རོལ་མཚོ།
གསུམ་པ་ལ་མཚན་མོ་དང་ཉིན་མོའི་སྤོགས་མཆོག་གོ །དང་པོ་
ནི༑ སྤྱིར་ སྙན་ བརྒྱུད་ ལས། སོ་ སོར་ བསྡུད་ པའི་ སྤོགས་ པ་ ནི། བྱེད་
བཅིངས་དྲག་ཏུ་བརྩམ་པ་ཡིན། །ཞེས་ བྱ་བས། ལུས་གནད་ལྟ་སྟངས་
བྱེད་བཅིངས་རྣམས་ལ་སྐྱོན་ཆགས་མ་ཆགས་ཉིན་པར་བརྟག་ལ་བཅོས་
ནས་དྲག་ཏུ་བཏང་པ་ཉིད་ཡིན་ལ། ཁྱད་པར་མཚན་མོའི་བོགས་འདོན་
ནི༑ གཏིང་ ཟབ་ མཚོ་ ལས་ སྤྲིན་ དམར་ འཐོན། །ཉི་ ཟླས་ གཟིར་ བས་
མཐའ་ནས་ཡལ། །ཞེས་པ་ཞལ་ཤེས་ཀྱི་རྡོ་རྗེའི་ཚིག་ལ་རྟེན་ནས་དངོས་
པོ་ཐམས་ཅད་ནམ་མཁའི་ངང་དུ་སྟིམ་ནས་སེམས་ཀྱང་ནམ་མཁའ་ལ་
ཡལ་དུ་བཅུག་པ་ལ་མི་གཡོ་གསུམ་ལྡན་དུ་བཞག་གོ །ཉིན་མོ་ཁང་
པ་བུག་གསེང་གཞན་མེད་སར་ལུས་གནད་བཅས་པའི་མིག་གི་ཐད་དུ་
གྱེན་ལ་བུག་པ་ཟླུམ་པོ་ལྷུང་བཟེད་ལྟ་བུ་གཏིང་ཟབ་པ་གཅིག བྲུས་བུ་རྩི་
ནག་པོར་བྱུགས་ཏེ། དེ་ལ་གཟིར་ནས་ མིག་སྤྲིད་སྦྲིད་དུ་ལྟས་ཏེ། ལྟ་
སྟངས་བཏེག་པས་གཟུགས་སྣང་འབྱུང་བ་གོམས་སུ་བཅུག་ནས་མུན་ཁང་
དུ་དེ་སྒོམས་པས་བོགས་འདོན་དུ་འགྲོ་བར་དཔལ་ཆེན་རྒ་ལོ་བཞེད་པ་ནི་
དེ་བཞིན་དུ་སྣོད་ཆུས་གང་བ་ལ་སྔར་ལྟར་བལྟས་ནས་བྱས་པས་ཀྱང་ངོ༌
།།
གསུམ་པ་ནི་དེ་ལྟར་འབད་ཀྱང་མྱོང་རྟགས་ཇི་བཞིན་མ་སྐྱེས་པ་
ལ་སྒྱིད་ལུག་པར་མི་བྱ་སྟེ། ནང་ལེར། རྣལ་འབྱོར་དབང་པོ་རྣལ་འབྱོར་
མ་ཐོབ་རབ་ཏུ་གཡོ་བའི་ཡིད་ཀྱིས་གལ་ཏེ་ཤི་བར་གྱུར་པ་ན། །དཔལ་
ལྡན་མི་འདི་འཇིག་རྟེན་དུ་ནི་རབ་མཆོག་ཐུབ་པའི་རིགས་ལ་རྣལ་འབྱོར་
ལྡན་པར་སྐྱེ་བར་འགྱུར། །སྔོན་གྱི་གོམས་པ་དེ་ཡིས་སླར་ཡང་ཡེ་ཤེས་
-327-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
རྣལ་འབྱོར་ཡངས་པ་དག་ནི་ཀུན་ཏུ་འཛིན་པར་འགྱུར། །ཡེ་ཤེས་ཐོབ་ན་
མི་ཟད་མཆོག་གི་གནས་སུ་རབ་འགྲོ་གང་དུ་སླར་ཡང་སྐྱེ་བ་ལྡན་པ་མིན།།
ཞེས་སྐྱེ་བ་ཕྱི་མ་ལ་འབད་མི་དགོས་པར་ལམ་སྒྲུབ་པའི་རྟེན་ཐོབ་རྒྱུད་ལ་
སྐྱེས་ནས་གྲོལ་བར་གསུངས་པའི་ཕྱིར་རོ། །་
བཞི་པ། ཚད་མ་ནི། དུ་སོགས་མཐོང་བའི་མཉམ་གཞག་གི་ཚེ་
ཐ་མལ་པའི་དབང་ཤེས་འགགས་ནས་ཤའི་མིག་གིས་ནམ་མཁའ་ལ་སྟོང་
གཟུགས་ཐོག་མར་མཐོང་བ་དབང་པོའི་མངོན་སུམ་ཚད་མའི་འཛིན་
སྟངས་སྟོང་ཉིད་ཀྱི་རྣམ་ལྡན་དུ་མ་སྐྱེས་པ་དང༌། སྔགས་ཀྱི་ཚོགས་ལམ་
འབྲིང་པོ་པའི་བློ་ཡིན་པས་སྟོང་ཉིད་མངོན་སུམ་དུ་རྟོགས་པའི་རྣལ་
འབྱོར་མངོན་སུམ་དུ་འདོད་པ་ནི། དུ་སོགས་ལ་ཆོས་སྐུ་དང་དོན་དམ་
བདེན་པར་སྒྲོ་བཏགས་པས་ནོངས་སོ། །
་ ལྔ་པ་དག་དབྱེ་ནི། ཡེ་ཤེས་ཀྱི་ཕུང་ཁམས་དབང་ཡུལ་ལས་
དབང་བྱ་བ་བཅས་པ་དྲུག་རྣམ་པར་དག་པ་རྒྱལ་བ་རྡོ་རྗེ་སེམས་དཔའ་
དང་ཕར་ཕྱིན་དྲུག་ལས་ཁྱབ་བྱེད་ཤེར་ཕྱིན་ཡིན། དབྱེ་ན་ཡུལ་དུ་སོགས་
བཅུ་མཐོང་ཞིང་འཛིན་པའི་ཡུལ་ཅན་རྣལ་འབྱོར་ཡང་བཅུའོ། །
དྲུག་པ་འབྲས་བུ་ནི། གནས་སྐབས་སུ་སྔགས་ཐམས་ཅད་ཀྱིས་
བྱིན་གྱིས་བརླབ་ཅིང་ཚིག་གིས་མཆོག་འགྲུབ། མཐར་ཐུག་དག་བྱ་དྲུག་
པོ་ དག་ པའི་ འགོག་པ་དྲུག་ ཡེ་ཤེས་དྲུག དེ་ དག་ ལྷར་ ཤར་ བའི་ལྷ་
གཤེགས་པ་གཤེགས་མ། སེམས་དཔའ་སེམས་མ། ཁྲོ་བོ་ཁྲོ་མོ་སྟེ། སྐུ་
མདོག་སྔོན་པོ་དྲུག་ཚན་གཅིག་འགྲུབ་པར་བྱེད་དོ། །
-328-



ཐོག་མར་དགེ་བའི་ཁྲིད་ཡིག་སོར་བསམ་དབུ་མའི་རོལ་མཚོ།
གསུམ་པ་ལ། དྲང་ངེས་ཀྱི་དམ་ཚིག ལམ་འཕྲོག་པའི་ཆོམ་
རྐུན་གཅེས་ནོར་གཞན་ལ་སྟེར་བ། བར་ཆད་ཀྱི་བགེགས། རྣལ་འབྱོར་
གྱི་སྤྱོད་པ། བཀའ་རྒྱའི་དམ་ཚིག་བསྲུང་པའོ། ། །
དང་པོ་ནི། ངེས་པར་རྡོ་རྗེའི་རིགས་དག་ལ་ནི་སྲོག་གཅོད་བྱ་
སྟེ་ཞེས་སོགས་དྲང་ངེས་ཀྱི་དམ་ཚིག་དྲུག་པོ་སྤྱི་དང་ཁྱད་པར་ངེས་དོན་
གཙོ་བོར་བསྲུང་ཞིང་། དགའ་བ་བཅུ་དྲུག་གི་ཐིག་ལེ་མ་ ཉམས་པར་
བསྲུང་བ་དང་། ཕྱག་རྡོར་སྟོད་འགྲེལ་དུ་བཤད་པའི་རྒྱུ་མཚན་གྱི་དམ་
ཚིག་བརྒྱད་བསྲུང་བར་བྱའོ། །
གཉིས་པ་ནི། སྒྲིབ་པ་ལྔ་དང་མི་དགེ་བཅུ་དང་། སྡིག་པ་ལྔ་
དང་༑ ཉེ་བའི་སྡིག་པ་ལྔ་དང་། བསོད་པ་ལྔ་དང་། མཁུ་བ་ལྔ་དང་།
ཆགས་པ་ལྔ་སྟེ། ཆོམ་རྐུན་ལྔ་པ་ལྟར་གསུངས་པ་ལྟ་བུ་རྣམས་ཏེ། མདོར་
ན་སྡོམ་པ་གསུམ་དང་འགལ་བ་དང་། རང་བཞིན་དང་བཅས་པའི་ཁ་ན་
མ་ཐོ་བ་མཐའ་དག་ལ་འཛེམ་པར་བྱའོ། ། །
གསུམ་པ་ནི། རང་ལ་སྐྱེས་པའི་ཉམས་རྟོགས་ཐམས་ཅད་བླ་
མ་དང་མཆེད་གྲོགས་ཁྱད་པར་ཅན་རེ་རེ་ཙམ་ལ་རྟོགས་པ་འབུལ་བ་དང་
ཉམས་བསྡུར་བའི་ཆེད་དུ་ཅུང་ཟད་འཆད་ཀྱི། དམ་ཉམས་དང་ཁྱད་པར་
ཆོས་ཉམོས་ཆུང་བ་ལ་བཤད་དུ་མི་རུང་སྟེ། མ་གཅིག་རི་མའི་མྱོང་རྟོགས་
དགེ་བཤེས་དོན་པ་ལ་བཤད་པས་དཔེ་དཀར་གནོད་པ་ཡིན་ཟེར་དུ་བྱུང་
བ་ལྟ་བུ་ཕྱིན་ཅི་ལོག་ཏུ་ངོ་སྤྲད་ནས་ལམ་ལས་བཟློག་པ་དང་། འབད་
ཀྱང་མྱོང་རྟགས་འཕྲོ་ཆད་པས་སོ། །
-329-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
བཞི་པ་ནི། ཉམས་སྣང་དང་རྨི་ལམ་སོགས་སུ་སངས་རྒྱས་བྱང་
སེམས་མཐོང་བ་སོགས་ཀྱང་ཡེ་ཤེས་དགུག་གཞུག་སོགས་ཀྱི་སྤང་གཉེན་
ངེས་པར་བྱ་ཞིང་དགའ་གདུང་སྤང་བར་བྱ་སྟེ། བདུད་ཀྱིས་ཕ་མ་མཁན་
སློབ་སངས་རྒྱས་སོགས་ཀྱི་ཆ་བྱད་སྣ་ཚོགས་བསྟན་ནས་ལམ་ལས་
བཟློག་པས་སོ། །
ལྔ་པ་ནི། བླ་མའི་མོས་གུས་དང་འཛག་མེད་ཀྱི་ཚངས་སྤྱོད་
དང་༑ ཟས་གོས་ཀྱི་རྣལ་འབྱོར། རིམ་གཉིས་ཀྱི་ཉམས་ལེན་ཐམས་ཅད་
གསང་ཞིང་སྦས་པའི་སྒོ་ནས་མངོན་མཚན་ཆུང་ལ་ས་ཆོད་ཆེ་བ་བྱ་སྟེ།
གཞན་གྱི་མིག་འདྲེན་དུ་འགྲོ་བ་ཉུང་གི་བར་ཆད་མང་ཞིང་གཞན་ལ་
བཟན་པས་སོ། །
དྲུག་པ་ནི། འཁྲིད་འདེབས་ལུགས་ཉམས་མྱོང་སྐྱོང་ལུགས།
བོགས་འདོན་ལུགས་གེགས་སེལ་ལུགས་ལ་སོགས་པ་ཐམས་ཅད་ཆོས་
རྒྱུད་གཅིག་ཅིང་དོན་གཉེར་དང་དག་སྣང་ཆེ་བ་རེ་རེ་ཙམ་མ་གཏོགས།
གཞན་ལ་བསྟན་ན་སྤྱིར་གསང་སྔགས་ཀྱི་དམ་ཚིག ཁྱད་པར་བླ་མའི་
བཀའ་རྒྱ་ལས་འདས་པར་འགྱུར་བས་བསྟན་པར་མི་བྱའོ། །
ཡན་ལག་གཉིས་པ་སྟོང་གཟུགས་གྲུབ་ཟིན་བརྟན་པར་བྱེད་
པ་བསམ་གཏན་གྱི་ཡན་ལག་ལ་ཡང་སྔོན་འགྲོ་དང་འཇུག་སྔ་མ་ཇི་
བཞིན་ཏེ། གཞན་བཞི་ལ་ཡང་དངོས་གཞི་རྣམ་གཞག་དྲུག་ཀྱང་སྔ་མ་
བཞིན་ལས།
དང་པོ་སྒྲ་དོན་ནི། སྤྱིར་དམིགས་པ་ལ་སེམས་རྩེ་གཅིག་པ་
-330-



ཐོག་མར་དགེ་བའི་ཁྲིད་ཡིག་སོར་བསམ་དབུ་མའི་རོལ་མཚོ།
བསམ་གཏན་དང་། ཁྱད་པར་སོར་སྡུད་ཀྱིས་མཐོང་བའི་སྟོང་པ་ཉིད་ཀྱི་
གཟུགས་ལ་བསྟན་པར་བྱེད་པའི་ཚུལ་གྱིས་རྩེ་གཅིག་ཏུ་སེམས་པར་བྱེད་
པས་སོ། །
གཉིས་པ་དུས་མཚམས་ནི། དབང་མདོར་བསྟན་དུ། རྨི་ལམ་
བཞིན་དུ་གཟུགས་མཐོང་འགྱུར། །རྟགས་ཏུ་གཟུགས་དེ་བསྒོམ་པར་བྱ།།
ཞེས་པ་ལྟར་སོར་སྡུད་ཀྱི་སྟོང་གཟུགས་ལེགས་པར་མཐོང་བ་སྟེ། དེ་ཡང་
རྗེས་མཐུན་པ་དུ་སོགས་ཅི་རིགས་པ་ཡིན་ལ།
མཚན་ཉིད་པ་ནི། མཚན་མ་བཅུ་པ་ཐིག་ལེ་གསལ་བར་མཐོང་
བ་ནས་འདི་སྒོམས་པར་བྱའོ། །
གསུམ་པ་ཡན་ལག་ལ་བཞིའི་མཚན་ཉིད་ནི། རྣལ་འབྱོར་ཡན་
ལག་དྲུག་གི་ནང་ཚན་གང་ཟག་གི་སོར་སྡུད་ཀྱི་མཐོང་བའི་སྟོང་གཟུགས་
བརྟན་ཞིང་བསལ་བའི་ཕྱིར་དུ་རྩེ་གཅིག་ཏུ་བྱེད་པ་ཡན་ལག་ལྔ་ལྡན་ནོ།།
ལྔ་ནི། ཤེས་རབ། རྟོག་པ། དཔྱོད་པ། དགའ་བ། གཡོ་མེད་བདེ་
བའོ། །དེ་ཡང་གཞུང་ལུགས་གཞན་ན། བསམ་གཏན་དང་པོའི་ཡན་ལག་
ལ༑ རྟོགས་དཔྱོད་གཉེན་པོའི་དང་། དགའ་བདེ་ཕན་ཡོན་གྱི་དང་། ཏིང་
ངེ་འཛིན་གནས་ཀྱི་ཡན་ལག་ཏེ་ལྔ་བཤད་པ་དང་དོན་འདྲ་བས། འདིའི་
ཤེས་རབ་ནི་གནས་ཀྱི་ཡན་ལག་སེམས་རྩེ་གཅིག་པའམ་ཏིང་ངེ་འཛིན་
ཏེ༑ ངོ་བོའམ་ཁྱད་གཞི་ལྟ་བུའོ། །རྟོག་པ་ནི་སེམས་རྩིང་བ་ཡུལ་གྱི་ངོ་བོ་
ཙམ་འཇལ་བའོ། །དཔྱོད་པ་ནི་སེམས་ཞིབ་པ་ཡུལ་གྱི་ཁྱད་པར་ངེས་
པའོ༑ ༑དགའ་བ་ནི་ཆགས་ཞིང་དགའ་བར་ཚོར་བའི་ཡིད་བདེ་བའོ།།
-331-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
བདེ་བ་ནི་ཡུལ་དང་ཡུལ་ཅན་དབྱེར་མེད་དུ་ཞུགས་པས་ལུས་ཤིན་སྦྱངས་
ཀྱིས་དྲངས་པའི་ལུས་བདེ་གཡོ་མེད་དུ་མྱོང་བ་རྣམས་ཡིན་ཏེ། འགྲེལ་
ཆེན་ལས། དེ་བཞིན་དུ་གཟུགས་དེ་ཉིད་ལ་ཤེས་རབ་ཅེས་བྱ་བ་ནི་ལྟ་
བའོ། །རྟོག་པ་ནི་དངོས་པོ་འཛིན་པའོ། །སྤྱོད་པ་ནི་ངེས་པའི་དོན་ནོ།།
དགའ་བ་ནི་གཟུགས་ལ་ཆགས་པའོ། །གཡོ་མེད་བདེ་བ་ནི་གཟུགས་མེད་
དང་ལྷན་ཅིག་སེམས་གཅིག་ཏུ་བྱེད་པའོ། །ཞེས་དང་། ཕྱག་རྡོར་བསྟོད་
འགྲེལ་ལས་དེ་ནས་བསམ་གཏན་ཞེས་བྱ་བ་ནི་ཡོད་པའི་དངོས་པོ་ཐམས་
ཅད་ སྟོང་པར་མཐོང་བ་རྣམས་ལ་ཤེས་རབ་ནི། དངོས་པོ་རྣམས་ལ་
སེམས་འཇུག་པའོ། །རྟོག་པ་ནི་སེམས་ཀྱི་དངོས་པོས་འཛིན་པའོ། །སྤྱོད་
པ་ནི་འཛིན་པའི་དངོས་པོ་རྟོགས་པའོ། །དགའ་བ་ནི་དངོས་པོ་ཐམས་
ཅད་ལ་སེམས་གནས་པའོ། །བདེ་བ་ནི་དངོས་པོ་ཐམས་ཅད་ལ་གཡོ་བ་
མེད་ པའི་ བདེ་བ་ ཕུན་ སུམ་ ཚོགས་ པའོ། །ཞེས་ གསུངས་ ཤིང་། དུས་
ཞབས་སྙན་རྒྱུད་ལས་ཀྱང་། སྟོང་ཉིད་སེམས་འཇུག་ཤེས་རབ་ཏེ། །ཞེས་
སོགས་དེ་དག་དང་མཐུན་པར་བཤད་པའོ། །
གཉིས་པ་སྒོམ་ཚུལ་ནི། སྒོམ་ཁང་དུ་ཐུན་གྱི་མགོ་ལ་སྔོན་འགྲོ་
རྣམས་སྐབས་དང་བསྟུན་པ་བྱས་ལ་ངེས་པ་དང་པོ་བཞི་སོར་སྡུད་ཇི་
བཞིན་བྱ། སེམས་ཀྱི་འཇོག་ཚུལ་ནི། སྟོང་གཟུགས་གང་མཐོང་དེ་དང་དེ་
འཛིན་ཤེས་པ་གཉིས་དབྱེར་མེད་གཅིག་ཏུ་ལྟ་བའི་སྒོ་ནས་སྟོང་གཟུགས་
དང་པོར་འཇུག་པའི་ཤེས་རབ་ཀྱི་ཡན་ལག་ཡུན་རིང་དུ་བསྐྱང་། དེ་ནས་
ཡུལ་དང་ཡུལ་ཅན་འདྲེས་པའི་སེམས་ཀྱི་ངོ་བོ་མྱོང་རིག་གི་ཆ་ལ་རྩེ་
-332-



ཐོག་མར་དགེ་བའི་ཁྲིད་ཡིག་སོར་བསམ་དབུ་མའི་རོལ་མཚོ།
གཅིག་ཏུ་མི་རྟོག་པར་བཞག་པའི་རྟོག་པའི་ཡན་ལག་ལ་ལེགས་པར་
བསླབ༑ དེ་ནས་སེམས་དེའི་ཆ་ཤས་སྣོད་བཅུད་དུ་སྣང་བ་ལ་སོགས་པའི་
སྟོང་གཟུགས་ཀྱི་ཁྱད་པར་དཔྱད་ནས་ངེས་པར་བྱས་པའི་སྟེང་དུ་ཡང་
རྟོག་མེད་རྩེ་གཅིག་ཏུ་བཞག་ཏེ་དཔྱོད་པའམ་ཡན་ལག་སྦྱང་། གསུམ་པོ་
དེ་རེ་རེ་ཡང་ཞག་མང་དུ་བསྐྱངས་པས། གཟུགས་སེམས་དབྱེར་མེད་དུ་
འདྲེས་པའི་སྟོང་གཟུགས་ལ་ཤིན་ཏུ་དགའ་བར་ཚོར་བའི་ཡིད་བདེ་འབྱུང་
ཞིང་དེ་ཡང་ངོས་ཟིན་ནས་དེ་ཀའི་སྟེང་དུ་རྩེ་གཅིག་ཏུ་གནས་ཡུན་གང་
རིང་བྱ། དེའི་རྐྱེན་གྱིས་ལུས་ཀྱི་རྩ་ཁམས་ཐམས་ཅད་ཤིན་ཏུ་དག་པ་ལས་
བྱུང་བའི་ལུས་ཚོར་སིམ་པ་རྩོལ་མེད་ལྷུན་གྲུབ་དུ་སྐྱེས་ཏེ་གཡོ་བ་མེད་
པར་གནས་པ་འབྱུང་བ་ལ་ཡང་སྔ་མ་བཞིན་དུ་བྱ་ལ། ཕྱིས་ལེགས་པར་
གོམས་ནས་ནི་རྣལ་འབྱོར་གཅིག་ཉིད་ཀྱང་ཡན་ལག་ལྔ་ཀ་ཚང་བར་
ཉམས་སུ་བླང་ཞིང་། མཚན་ཉིད་ཚང་བ་སྐྱེས་པ་དང་། སྟོང་གཟུགས་མ་
རྙེད་པ་དག་གིས་ཀྱང་དམིགས་རྣམ་དེ་དག་གི་མོས་པ་ཡིད་བྱེད་མང་དུ་
བྱའོ༑ ༑
གསུམ་པ་སྤོག་ཆོག་ནི། ཉི་མ་གསལ་བའི་ཚེ་ཉི་མ་ལ་རྒྱབ་
བསྟན་ཏེ་རང་གི་གྲིབ་གཟུགས་སམ། ཡང་ན་ཤིང་སྡོང་གི་རྩ་བར་སྡད་
ནས་ཡལ་གའི་གྲིབ་མ་གསལ་པོ་གཅིག་ལ་མིག་སྦྲིད་སྤྲིད་ཀྱི་བར་དུ་ཡུན་
རིང་དུ་ལྟ་ཞིང་དེ་ལ་སེམས་གཏད་ནས་གསལ་བ་ན། མིག་བཙུམས་ཏེ་
གྲིབ་གཟུགས་གསལ་བར་ཤར་བྱུང་བ་དེ་ཉིད་ལྟ་སྟངས་སྟོད་དེ་ནམ་
མཁར་ཡང་ཤར་བྱུང་བ་དེ་ལ་བསམ་གཏན་གྱི་ཡན་ལག་རྣམས་ཚང་བར་
-333-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
སྒོམ་པ་ལན་མང་དུ་བྱས་ན། མུན་ཁང་སྒོམས་པའི་ཚེ་ཡང་དེ་ཉིད་འཆར་
བས༑ དམིགས་རྟེན་དེ་ ལ་ གོམས་པ་ན། ཇི་ཞིག་ནས་ སྟོང་ གཟུགས་
དངོས་ཀྱང་འཆར་ཞིང་། བསམ་གཏན་གྲུབ་པའི་གང་ཟག་གིས་འདི་བྱས་
ན་ས་འོག་གི་གཏེར་མཐོང་བར་གསུངས་སོ། །སྟོང་གཟུགས་གྲུབ་པའི་
སྤོགས་ ཆོག་ནི། སྙན་ རྒྱུད་ ལས། བསམ་ གཏན་ སྟོང་ གཟུགས་ དྲག་དུ་
སྒོམ༑ ༑ཞེས་གསུངས་པ་ལྟར། ། ལུས་གནད་བྱེད་བཅིངས་ལྟ་སྟངས་
སེམས་ཀྱི་འཇོགས་ཚུལ་རྣམས་སྦྱོར་བ་དྲག་ཅིང་ངར་དང་ཤུགས་བསྐྱེད་
པར་འགྱུར་རོ། །ཡང་གྲུབ་མ་གྲུབ་གཉིས་ཀའི་བོགས་འདོན་ནི། ཡེ་ཤེས་
ཅན་སྒྲུབ་ལས། དྷ་ཏི་ནང་དུ་འོད་གསལ་གཟུང་། །རྟོགས་མེད་སེམས་
ཀྱིས་ དེ་ ཉིད་ཤེསཾ། །རྡོ་ རྗེའི་ ལུས་ ཀྱི་ གནས་ ལུགས་ མཐོང་། །གསང་
སྔགས་ཆོས་ལ་མཁས་པར་འགྱུར། །སྲོག་རྩོལ་སྒོ་རུ་འོད་གསལ་གཟུང་།།
འགྱུ་བ་རླུང་གི་དེ་ཉིད་ཤེས། །རླུང་ལྔའི་ཁ་དོག་མཐོང་བར་འགྱུར། །ཞི་
རྒྱས་ལས་རྣམས་དབང་དུ་འདུ། །སྣང་བའི་སྟེང་དུ་འོད་གསལ་གཟུང་།།
ཕྲ་བའི་འོད་ལ་རྟེན་ནས་ནི། །རགས་པའི་འོད་ཆེན་ངོ་སྤྲད་པས། །རྟོག་
མེད་འོད་ལས་སྲིད་འདས་སྣང་། །ཞེས་གསུངས་པ་ལྟར། ཨ་བ་དྷུ་ཏཱིའི་
མས་སྣ་དང་། སྣ་བུག་གཉིས་ཀྱི་འདོམས་སོར་འོད་ཀྱི་གོང་བུའི་ཐིག་ལེ་
ལ་སེམས་རྩེ་གཅིག་ཏུ་གཏད་པ་དང་། མིག་སྔར་དུ་སྣང་བའི་གཟུགས་
དཀར་པོ་འོད་ཆེན་མིག་ལ་གཟན་པས། རབ་ནག་པོ་ཟླུམ་པོ་བཅོས་
མའམ་རང་འཁྲུངས་ཀྱང་རུང་། གཞན་ཡང་སྣང་བ་བརྟན་པོ་གཅིག་གི་
སྟེང་དུ་ཐོག་མར་མིག་ཡུན་རིང་དུ་གཟིར་ལྟས་བྱས་པའི་སྟེང་དུ་ཡིད་མིག་
-334-



ཐོག་མར་དགེ་བའི་ཁྲིད་ཡིག་སོར་བསམ་དབུ་མའི་རོལ་མཚོ།
རླུང་ གསུམ་ སྒྲིལ་ནས་ བསམ་ གཏན་ གྱི་ ཡན་ ལག་ རྣམས་ ཚང་ བར་
བསྐྱངས་པས་དེ་གསུམ་གྱི་ཕན་ཡོན་རྣམས་འབྱུང་ཞིང་བསམ་གཏན་ལ་
བོགས་ཐོན་པར་འགྱུར་རོ། །
བཞི་པ་དཔྱོད་ལམ་དང་སྲེ་བ་ལ་ཉིན་མཚན་གཉིས་ཀྱི། །
དང་པོ་ནི་བསམ་གཏན་ལ་བརྟན་པ་མ་ཐོབ་པས་ཉིན་པར་བྱ་
བ་གཞན་གྱི་བར་སྐབས་སུ་མུན་ཁང་འབྲིང་ངམ་ཆུང་ངུ་གང་འགྲུབ་བྱས་
ནས་སྒོམ། འགྲོ་འདུག་འཆད་ཉན་ཁ་ཏོན་སོགས་ཅུང་ཟད་ཐང་ཆད་པའི་
སྐབས་སུ་དྲན་པས་ཟིན་པ་ཙམ་གྱིས་རྟོགས་མེད་དུ་འགྲོ་ལ། དེའི་རྒྱུན་ལ་
རྩེ་གཅིག་ཏུ་གང་སྡོད་སྡོད་དུ་བསྐྱང་། བརྟན་པ་ཡིན་ན། གཟུགས་སྒྲ་དྲི་
རོ་རེག་བྱ་སྟེ་རྒྱུན་གང་བརྟན་གྱི་སྟེང་དུ་དང་། ཁྱད་པར་བདེ་སྡུག་གི་ཚོར་
བ་བྱུང་བའི་ཚེ། དེ་ཀའི་སྟེང་དུ་སེམས་བཟུང་སྟེ་བསམ་གཏན་གྱི་ཡན་
ལག་ལྔས་བསྟན་པར་བྱས་པས། གང་སྣང་ལམ་གྱི་གྲོགས་སུ་འགྱུར་རོ།།
མཚན་མོ་ནི་མལ་བདེ་བ་ལ་ སྔས་མཐོ་བར་བྱས་ཏེ། སེང་གེའི་ཉལ་
སྟབས་ཀྱིས་མི་གཡོ་གསུམ་ལྡན་གྱི་ངང་ནས་ལྟ་སྟངས་བྱས་ལ་གཉིད་དང་
བསམ་གཏན་བསྲེས་ནས་རྟོགས་མེད་ཀྱི་ངང་ལ་དྲན་པའི་རྩིས་ཟིན་པར་
བསྐྱངས་པས་གཉིད་ཐུག་ན་སེམས་སྟོང་གསལ་མི་རྟོག་པ་དགའ་བདེའི་
ཉམས་དང་བཅས་པ་འབྱུང་ལ། སྲབ་ན་རྟགས་དང་ཉམས་སྣང་རྣམས་
ཀྱང་འཆར་བས་གཉིད་དགེ་སྦྱོར་དུ་འགྱུར་བ་ལ་བསླབ་བོ། །མྱོང་རྟགས་
ནི༑ དེ་ལྟར་ཐབས་སྣ་ཚོགས་ཀྱི་བསམ་གཏན་ལ་སྦྱངས་ན། ཐིག་ལེའི་རེ་
ཁ་ཕྲ་མོའི་ནང་དུ། ལོངས་སྐུ་གསལ་ལ་རྫོགས་ཤིང་བརྟན་པ་འོད་ཟེར་
-335-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ལྔའི་དྲྭ་བས་བསྐོར་བའི་སྟོང་གཟུགས་བཞིན་ལག་གི་རྣམ་པ་ཅན་འཆར་
ཞིང་གང་འདོད་པའི་གཟུགས་སྒྲ་སོགས་དང་། གཞན་གྱི་སྙིང་གི་ནང་གི་
ནཱ་ད་སོགས་ལ་སེམས་བཟུང་བས་དག་པའི་མངོན་ཤེས་ལྔ་འཆར་བར་
འགྱུར་རོ། །
བཞི་ པ་ ཚད་མ་ནི། འདིར་མངོན་ཤེས་ འགྲུབ་ པས། འབྱུང་
ལུས་དང་བྲལ་བའི་བར་དོ་ལྟ་བུའི་གཟུགས་ཕྲ་བ་ཡང་མཐོང་བ་ལྷའི་
མིག་དུ་འགྱུར་ལ་དེ་ཡང་མངོན་སུམ་བཞི་ལས་དབང་མངོན་ཉིད་དོ། །
ལྔ་པ་ དག་ དབྱེ་ནི། རྣམ་ཤེས་ ཀྱི་ཕུང་པོ་དང་། ནམ་མཁའི་
ཁམས་དང་། རྣ་བའི་དབང་པོ་དང་། ཡུལ་ཆོས་དང་། དྲི་ཆུའི་དབང་པོ་
དང་བྱ་བ་ཁུ་བ་འཕོ་བ་རྣམས་དག་བྱ་ཡིན་ཞིང་རྒྱལ་བ་མི་སྐྱོད་པའི་རང་
བཞིན་བསམ་གཏན་གྱི་ཕར་ཕྱིན། དབྱེ་ན་ཡན་ལག་ལྔ་ལ་ཡུལ་ཡུལ་ཅན་
གྱི་དབྱེ་བས་བཅུའོ། །
དྲུག་པ་འབྲས་བུ་ནི། གནས་སྐབས་སུ་སྔགས་བླ་མེད་ཀྱི་ཐུན་
མོང་མིན་པའི་མངོན་ཤེས་ལྔ་ཐོབ། ཞིང་གཞན་གྱི་སངས་རྒྱས་ལ་ཆོས་
ཉན་པ་དང་། སེམས་ཅན་གྱི་དོན་ལ་སོགས་པ་ནུས། མཐར་ཐུག་དག་བྱ་
དྲུག་པོ་རྣམ་པར་དག་པའི་སྤངས་རྟོགས་དང་དེ་དག་ལྷར་ཤར་བའི་ལྷ་
ལྗང་ཁུ་དྲུག་ཚན་མྱུར་དུ་འགྲུབ་པར་འགྱུར་རོ། །དེ་ལྟར་སོར་བསམ་
གཉིས་ནི་ཐོག་མར་དགེ་བ་སྐུ་རྡོ་རྗེ་སྙེན་པའི་ཡན་ལག་ཏེ། རྫོགས་རིམ་
གྱི་དབང་བཞིའི་དང་པོ་བུམ་དབང་གི་ལམ་ཕར་ཕྱིན་ཐེག་པ་བརྒྱད་པ་མི་
གཡོ་བ་དང་སྤངས་རྟོགས་མཉམ་པ། སྔགས་ཀྱི་ཚོགས་ལམ་འབྲིང་དང་
-336-



ཐོག་མར་དགེ་བའི་ཁྲིད་ཡིག་སོར་བསམ་དབུ་མའི་རོལ་མཚོ།
ཆེན་པོ། དབུ་མ་སྦྱོང་ཞིང་སྟོང་གཟུགས་སྒྲུབ་བྱེད། འཆི་བའི་འཇིགས་པ་
འཇོམས་པར་བྱེད་པའོ། །
དེ་ལྟར་ཡང་། བུམ་དབང་ལམ་མཆོག་ས་བརྒྱད་སྤངས་རྟོགས་
སྒྲུབ༑ ༑ཚོགས་ལམ་འབྲིང་མཆོག་དབང་མངོན་སྟོང་གཟུགས་འཛིན།།
གཟུང་འཛིན་འབྲེལ་སྤྱོད་དག་པའི་མངོན་ཤེས་སྒྲུབ། །བསྙེན་པའི་ཡན་
ལག་སོར་བསམ་མཐར་ཕྱིན་ཤོག །ཅེས་སྨྲས་སོ། །དེ་ལྟར་ཐོག་མར་དགེ་
བ་ཟབ་མོའི་ལམ། །ཉུང་འདུས་ཚིག་གིས་གསལ་བར་བཤད་པ་འདི།
བླ་མའི་དྲིན་ལས་པྲ་ཛཱ་རཏྣས་སྦྱར། །དགེ་བས་དབུ་མ་མྱུར་དུ་དག་གྱུར་
ཅིག ཁྲིད་མ་ཐོབ་ཅིང་མི་དད་པ་ལ་གསང་།། །།
-337-



བར་དུ་དགེ་བའི་ཁྲིད་ཡིག་སྲོག་འཛིན་ཐིག་ལེའི་རོལ་མཚོ་
བཞུགས་སོ། །
ན་མོ་མཉྫགྷོ་ཥཱ་ཡ། དཔལ་སྦྱོར་བ་ཡན་ལག་དྲུག་གི བར་དུ་དགེ་བ་ཉེ་
སྒྲུབ་ཀྱི་ཡན་ལག་སྲོག་འཛིན་ཐིག་ལེའི་རོལ་མཚོ་ཞེས་བྱ་བ། །
དཔལ་ལྡན་བླ་མ་དང་པོའི་སངས་རྒྱས་ལ་ཕྱག་འཚལ་ལོ། །འབྱུང་འཇུག་
སྤྲིན་དང་བྲལ་བའི་ལྷ་ལམ་དུ། །གཡས་གཡོན་ཉི་ཟླའི་རྒྱུ་བ་དུས་ཀྱིས་བཅོམ།།
ཐིག་ལེར་བརྟན་པའི་འོད་གསལ་རྒྱུན་ཆད་མེད། །སྲོག་འཛིན་ལམ་མཆོག་སྩོལ་
མཛད་ལ་ཕྱག་འཚལ། ཁྱབ་བྱ་རླུང་མེ་རྣམ་དག་རྒྱལ་བའི་དངོས། །ས་བོན་རབ་
བསྡུས་སྔགས་ཀྱི་རྣལ་འབྱོར་མཆོག །ཉེ་སྒྲུབ་ཡན་ལག་བར་དུ་དགེ་བའི་ཁྲིད།།
གསུང་གི་རྡོ་རྗེ་སྒྲུབ་བྱེད་འདིར་བཤད་བྱ། །
གཉིས་པ་བར་དུ་དགེ་བ་གསུང་རྡོ་རྗེ་ཉེ་སྒྲུབ་ཀྱི་ཡན་ལག་སྲོག་འཛིན་ལ་
གཉིས༑ རླུང་དབུ་མར་བཞུགས་པ་འཇུག་པར་བྱེད་པ་སྲོག་རྩོལ། ཞུགས་ནས་
བརྟན་པར་བྱེད་པ་འཛིན་པའོ། །
དང་པོ་ལ་ཡང་དངོས་གཞི་ཡན་ལག་དྲུག་གི་དང་པོ་མཚན་དོན་ནི། ལམ་
འབྲས་པས་གཡོན་དང་གཡས་ཀྱི་རླུང་གཉིས་ལ་སྲོག་དང་རྩོལ་བ་ཞེས་འདོད་
-338-



བར་དུ་དགེ་བའི་ཁྲིད་ཡིག་སྲོག་འཛིན་ཐིག་ལེའི་རོལ་མཚོ།
ཀྱང་༑ འདིར་ སྲོག་ནི། གཡས་ གཡོན་ཉི་ ཟླའི་ རྒྱུ་ བའམ། སྟེང་ གི་ སྲོག་འཛིན་
དང་༑ འོག་གི་ཐུར་སེལ་ཡིན་ལ་དེ་རྣལ་འབྱོར་གྱི་རྩོལ་བས་དབུ་མར་འཇུག་པ་
སྲོག་རྩོལ་ལོ། །རྒྱ་སྐད་ལ་སྦྱར་བ་ངོ་སྤྲོད་དུ་ལྟའོ། །
གཉིས་པ་དུས་མཚམས་ནི། གཟུགས་བརྙན་མཐོང་ན་དེ་ནས་ནི། །བར་
མ་ཆད་པར་སྲོག་རྩོལ་བྱ། །ཞེས་རྩ་རྒྱུད་དང་བསྡུས་རྒྱུད་དུའང་དེ་བཞིན་དུ་
བཤད་པས། སོར་བསམ་གཉིས་ཀྱིས་ལེགས་པར་བསྒྲུབས་ཤིང་སྟན་པར་བྱས་
པའི་སྟོང་གཟུགས་ཕྱི་རོལ་གཞན་རིག་གི་ཚུལ་དུ་མཐོང་བ། དེ་ཉིད་ནང་དུ་རང་
རིག་ཚུལ་གྱི་མཐོང་ཕྱིར་དུ་འདི་གཉིས་སྒོམས་པས་ན། སྟོང་གཟུགས་གྲུབ་ནས་
མཚན་ཉིད་པ་བསྒོམ་ལ་རྗེས་མཐུན་པ་ནི་མ་གྲུབ་གོང་དུའང་རུང་སྟེ་ཕན་ཚུན་
བོགས་འདོན་བྱེད་དུ་འགྲོ་བས་སོ། །
གསུམ་པ་ཡན་ལག་ལ་མཚན་ཉིད། སྒོམ་ཚུལ། སྤོགས་ཆོག་སྲོག་རྩོལ་གྱི་
ཚད་ངེས་སོ། ། །
དང་པོ་ནི། གང་ཞིག འཕོ་རླུང་དབུ་མར་འཇུག་ཅིང་སྲོག་ཐུར་ལྟེ་བར་
སྲེ་བའི་རླུང་སྦྱོར། ཞེས་པའོ། །དབྱེ་ན། རླུང་སྦྱོར་རྒྱན་ཅན་གྱི་དབྱེ་བ་ཤིན་ཏུ་མང་
ཡང་ རྩ་བའི་དབྱེ་བ་དྲུག་ཏུ་བཞེད་དེ། རྡོ་རྗེའི་བཟླས་པ་དང་། རྔུབ་པ་དང་།
དགང་བ་དང་། གཞིལ་བ་དང་། བུམ་པ་ཅན་དང་། རེ་ཙ་ཀའམ་སྲུལ་མཐའ་ཅན་
ནོ༑ ༑ཡང་བླ་མ་དམ་པས། སྐུ་གསུང་ཐུགས་རྡོ་རྗེ་མ་ནིང་གི་བཟླས་པ་དང་བཞི་
དེ་རེ་རེ་ལའང་། དབྱུང་རྔུབ་དགང་གཞིལ་བཞི་བཞིར་མཛད་པའི་རྡོ་རྗེ་བཟླས་ལ་
སྣ་བུག་གཡོན་སྐུ། གཡས་གསུང་། མཉམ་རྒྱུ་ཐུགས། བུམ་པ་ཅན་མ་ནིང་དུ་
མཛད་ པའང་ སྔ་མར་འདུས་ལ། ཁ་ཅིག འབྱིན། འཇུག བསྡུ། བཟླས་
-339-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
བཞིར་མཛད་ནས། དང་པོ་རླུང་རོ་བསལ་བ། གཉིས་པ་བུམ་པ་ཅན། ཐ་མ་རྡོར་
བཟླས་ཏེ། འདི་ལ་དབང་པོ་ཐ་མས་འཇུག་གནས་ལྡང་གསུམ་འབྲུ་གསུམ།
འབྲིང་གིས་ཨོ་དང་ཧཱུཾ་གཉིས་འབྱུང་རྔུབ་ལ་སྐྱོན་པར་བཤད་མོད། འདི་ནི། པཎ་
ཆེན་ ཤཱཀྱ་ཤྲཱིའི་བཞེད་པས། གེགས་སེལ་རྡོ་ རྗེའི་བཟླས་པས་རྩ་ ལམ་སྦྱང་
།
འབྱོངས་ནས་འཇམ་རླུང་དགང་གཞིལ་གྱི་སྦྱོར་བས་དབུ་མར་བཞུག་ཆུད་ནས་
རྩུབ་རླུང་བུམ་པ་ཅན་གྱི་སྦྱོར་བས་ཐིག་ལེར་བཅིང་། མ་ཆུད་མ་འཆིང་ན་བཙན་
ཐབས་དྲག་ཤུལ་གྱི་སྦྱོར་བས་ཉི་ཟླའི་ལམ་དགག་ཅེས་རླུང་སྦྱོར་བཞིར་བསྡུས་
པའི་གོ་རིམ་དང་འགལ་ཞིང་། རྒྱུད་ལས་ཟླ་བ་ཉི་མ་ཨ་སོགས་ཀ་སོགས་རྣམས་
ཀྱིས་རྣམ་གསུམ་བགྲོད། །གནས་སྐུའི་རྡོ་རྗེ་སོགས་བཟླས་པ་ཞེས་སོགས་རྡོར་
བཟླས་ཐོག་མར་བྱ་བར་གསུངས་པ་དང་འགལ་ལོ། །དེས་ན་ལུགས་དང་པོ་བུ་
སྟོན་བཞེད་པ་ཉིད་འཐད་དོ། །
དེ་ལྟར་ན་གཉིས་པ་ལ་ངེས་པ་དྲུག་གི་གནས་ནི། ཉིན་མཚན་གྱི་གནས་
གཉིས་ཅི་རིགས་པ་སྟེ་དབེན་པར་རོ། འདུག་སྟངས་རྡོ་རྗེ་སྐྱིལ་དཀྲུངས་བཟང་
བར་ ཁ་ཅིག་འདོད་མོད། རྒྱུད་རྡོར་ཕྲེང་ལས། རླུང་སྦྱོར་གྱི་སྐབས་སུ་སེམས་
དཔའི་སྐྱིལ་དཀྲུངས་ལེགས་གནས་ཏེ། ཞེས་གསུངས་ཞིང་། ལྟ་སྟངས་དམའ་རུ་
བཏོང་པ་བཞིན་དུ་ལུས་གནད་ཀྱང་ཅུང་ཟད་ལྷོད་དུ་བཏང་བས་ཆོག་པས་སེམས་
སྐྱིལ་ལ་སོགས་གང་བདེ་བྱ་ལ། སྣ་བུག་གི་རྒྱུ་བ་དང་བསྟུན་པའི་གཡས་བརྐྱང་
གཡོན་བརྐྱང་མཉམ་བརྐྱང་སོགས་བཤད་པའང་འབྱོངས་ནས་རུང་ངོ༌། །
ལྟ་ སྟངས་ནི། གསང་ འདུས་ ཕྱི་ མར། ཉེ་ བར་ སྒྲུབ་ པའི་ དུས་ སུ་ ནི།།
བདུད་རྩི་འཁྱིལ་པའི་གཟུགས་བརྙན་བྱ། །ཞེས་དང་། རྒྱུད་དུ། བགེགས་མཐར་
-340-



བར་དུ་དགེ་བའི་ཁྲིད་ཡིག་སྲོག་འཛིན་ཐིག་ལེའི་རོལ་མཚོ།
བྱེད་པའི་ལྟ་བ་བདུད་རྩིའི་ལམ་དུ་སོན་པ། ཞེས་བདུད་རྩིའི་ལམ་སྨིན་མཚམས་
ཀྱི་ཐིག་ལེ་ལ་ཟེར་བས་དེའི་ཐད་ཀྱི་བར་སྣང་ལ་ལྟ་བར་བྱའོ། །བྱེད་བཅིངས་ནི།
སྔར་བཞིན་ལྟ་སྟངས་གང་དུ་བྱས་པར་ཡིད་མིག་རླུང་གསུམ་འཇུག་པ་གཅིག་ཏུ་
དྲིལ་བས་རླུང་གཉིས་འཆིང་པའོ། །སེམས་ཀྱི། འཇོག་ཚུལ་ཡུལ་ནི་སྟེང་འོག་གི་
རླུང་ཡིན་ལ་དེ་ལ་འཇོག་ཚུལ་དབྱེ་བ་ལྟར་དྲུག་ལས།
རྡོར་བཟླས་ནི། རླུང་གི་རྒྱུ་བ་དང་འབྲུ་གསུམ་སྦྱར་ནས་སྒོམ་པ་སྟེ། དེ་
ཡང་འཇུག་གནས་ལྡང་གསུམ། གསང་འདུས་དང་ལམ་འབྲས་ལས། ཨོཾ་ཨཱ༔ཧཱུྃ།
མ་ཧཱ་མཱ་ཡར་ཧཱུྃ་ཨ ཨོ། འདིར། ཨོ། ཧཱུྃ། ཨཱ ཞེས་སྦྱོར་བར་བླ་མ་རྣམས་བཞེད་
མོད༑ འདི་པའི་ལུགས་ནི་དེ་ལྟར་མ་ཡིན་པར་གོ་སྟེ། ཕྱག་རྡོར་བསྟོད་འགྲེལ་
ལས༑ ཕྱིར་ འབྱུང་བ་ ཨོ་ དང་། ནང་དུ་ འཇུག་ པ་ ཨཱདང་། གནས་ པ་ཧཱུཾ་ ཞེས་
གསལ་བར་བཤད་ཅིང་། རིགས་པའང་། གཡོན་རླུང་ཕྱིར་འབྱུང་བ་དང་། གཡས་
རླུང་ནང་དུ་འཇུག་པ་སྤྲོ་རིམ་བསྡུད་རིམ་དུ་གནས་ཤིང་དེ་གཉིས་ཟླ་ཉིའི་རང་
བཞིན་ཡིན་ལ། ཟླ་བ་ཐིག་ལེ་དང་ཉི་མ་ཚེག་དྲག་ཏུ་ངེས་པས་མཉམ་རྒྱུའམ་
གནས་པ་སྒྲ་གཅན་གྱི་རང་བཞིན་ཧཱུྃ་དུ་གྲུབ་པའི་ཕྱིར་རོ། །དེ་བཞིན་དུ་གནས་བྱ་ ་
རིང་དུ་བཏོང་པའི་མན་ངག་མཛད་པ་རྣམས་ཀྱང་འཐད་པ་མིན་ཏེ། སྤྱིར་རྫོགས་
རིམ་མོས་པ་ཡིད་བྱེད་མ་ཡིན་གྱི་དེ་ཁོ་ན་ཉིད་ཡིད་བྱེད་ཡིན་པས་དངོས་པོ་ལ་
གང་གནས་བྱེད་དགོས་ཀྱི་རྟོགས་པས་བཅོས་པ་ཟབ་ཁྱད་དུ་ཡེ་མི་འགྲོ་ཞིང་།།
ཁྱད་པར་རྡོ་རྗེའི་བཟླས་པ་ནི།
གཞི་ལ་ཡོད་པའི་འཇུག་ གནས་ལྡང་གསུམ་མམ། འདིར་ལྡང་འཇུག་
གནས་གསུམ་གྱི་རང་གདངས་འབྲུ་གསུམ་གྱི་གདངས་སུ་གདོད་མ་ནས་ཡོད་པ་
-341-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
རྡོ་རྗེ་འཆང་གིས་ངོ་སྤྲད་ནས་ངེས་པ་དེ་ཉིད་དེ་ལྟར་དུ་སྐྱོང་བ་ཉིད་ཡིན་པར་རྒྱུད་
དང་༑ སེམས་འགྲེལ་དང་། ཀླུ་སྒྲུབ་ཡབ་སྲས་ཀྱིས་གསུངས་ཤིང་བོད་ཀྱི་མཁས་
པ་དག་ཀྱང་བཞེད་པའི་ཕྱིར་རོ། །དེ་ལྟར་ན་ཕྱོགས་འདི་ལ་དཔྱད་པ་ཤིན་ཏུ་དག་
པར་བྱས་པ་དག་གིས་ཀྱང་གསང་བདུས་འཕགས་ལུགས་ལ་ཐོག་མར་སྙིང་གར་
སྔགས་ཀྱི་སྲོག་རྩོལ་སྒོམ་པས་རླུང་དྷུ་ཏིར་ཞུགས་གནས་ཐིམ་གསུམ་གྲུབ་ནས་སྣ་
སྒོའི་རྡོར་བཟླས་ལ་དྷཱ་ཏཱི་ནས་འཇུག་གནས་ལྡང་གསུམ་བྱེད་པ་དངོས་གནས་ལ་
འོང་བ་ལྟར་བྱ་བར་གསུངས་པ་དེ། རྡོར་བཟླས་ཐོག་མར་བྱ་བར་གསུངས་པའི་
རྫོགས་རིམ་ཀུན་ལ་རྒྱ་འགེབས་པ་ཡང་གཞི་དང་མ་མཐུན་པས་རྟོགས་བཟོ་
འབའ་ཞིག་ཏུ་སོང་ཏེ་རྒྱས་པར་ངོ་སྤྲོད་དུ་བཤད་པར་བྱའོ། །དེས་ན་རང་ལུགས་
རྡོར་བཟླས་ ལ་ བཞི་ སྟེ། གཡོན་ རྒྱུ་ སྐུ། གཡས་ རྒྱུ་ གསུང་། མཉམ་ རྒྱུ་ ཐུགས།
མཐར་མ་ནིང་གི་བཟླས་པའོ། །བཞི་ཀ་ལ་ཡང་ཕྱིར་ལྡང་བ་ ཨོ་ཟླ་བའི་རང་
བཞིན༑ ནང་དུ་འཇུག་པ་ཨཱཉི་མའི་རང་བཞིན། ཁོང་དུ་གནས་པ་ཧཱུཾ་སྒྲ་གཅན་
གྱི་རང་བཞིན་དུ་ཇི་ལྟར་གནས་པ་ལྟར་རླུང་གི་རང་གདངས་སུ་ངེས་པར་བྱ་སྟེ།
དྲན་པས་ཟིན་ཙམ་དུ་རྟོག་པ་གཞན་དུ་ཡེ་མ་འཕྲོས་པ་མི་རྟོག་པ་ཉིད་ཀྱི་ངང་ནས་
བཟླའོ། །རྡོ་རྗེ་གསུམ་གྲུབ་ཅིང་མཐར་ཕྱིན་པ་ན། གཡོན་ནས་ཕྱིར་འབྱུང་བ་དེ་
ཉིད་ཟློག་དུས་གཡས་ནས་འཇུག་པ་ཡང་ཡིད་བཏད་པ་ཙམ་གྱིས་འབྱུང་བར་ངེས་
པས༑ གཡོན་ནས་ཕྱིར་འབྱུང་བ་སྐུ་ཨོ། གཡས་ནས་ནང་དུ་འཇུག་པ་གསུང་ཨཱ༔
དེ་ནས་ནང་དུ་གནས་པ་ཐུགས་ཧཱུྃ་དུ་བཟླ་བ་ནི་མ་ནིང་གི་བཟླས་པར་བྱའོ། །དེ་
ལྟར་ན་སེམས་འགྲེལ་རྣམས་སུ་ཨོ་ཡིག་གིས་འབྱུང་བ་དང་། ཨཱཡིག་གི་དགག་
པ་དང་། ཧཱུྃ་ཡིག་གིས་དགང་བ་ཞེས་གསུངས་པ་རྣམས་ལེགས་པར་བཤད་ཅིང་།
-342-



བར་དུ་དགེ་བའི་ཁྲིད་ཡིག་སྲོག་འཛིན་ཐིག་ལེའི་རོལ་མཚོ།
སྤྱིར་རླུང་ཕྱིར་འབྱུང་བ་ནི། ལྟེ་བ་ས་དང་། སྙིང་ཁ་ཆུ་དང་། མགྲིན་པ་མེ་དང་།
དཔྲལ་བ་རླུང་དང༌། གཙུག་ཏོར་ནམ་མཁའ་སྟེ་བསྡུད་རིམ་དུ་འབྱུང་བས་འཆི་བ་
དང་མཐུན་པ་སྐྱོན་ཅན། ནང་དུ་འཇུག་པ་ནི་དེ་ལས་བཟློག་པ་སྐྱེ་བ་དང་མཐུན་
པ་ཡོན་ཏན་ཅན་དུ་བཤད་ཅིང་། འདི་དག་གི་དགོས་པ་ནི་རླུང་དྷུ་ཏིར་བསྡུད་པ་
ཡིན་པ་ལ་ཀུན་མཐུན་པས་འབྲུ་གསུམ་གྱིས་ཐ་མ་ནང་དུ་གནས་པ་ལ་སྦྱོར་ཐུབ་
པ་འདི་ནི། ཁོ་བོ་ལྷ་དང་བླ་མས་བྱིན་གྱིས་བརླབས་པ་ལས་བཞན་པ་སུས་ཀྱང་
མ་བརྙེད་པའམ་རྙེད་ཀྱང་མ་བསྟན་པར་ངེས་པས་སྐལ་མིན་ལ་ཤིན་ཏུ་སྦ་བར་
བྱའོ། །དེར་མ་ཟད་འབྱུང་འཇུག་ཁུག་པ་མཉམ་པོ་ལ་ཕྱི་རུ་གནས་པ་མེད་ལ་ནང་
དུ་གནས་པ་ཡོད་པའང་དེ་བཞིན་ནོ། །འདི་ལ་བརྟེན་ནས་ཡེ་ལེར་སྡོམ་ཆེན་
སོགས་ཀྱི་བཟླས་པ་རླུང་ལ་སྐྱོན་པར་གསུངས་པའང་བདེ་བླག་ཏུ་འབྱུང་ཡང་དེ་བ་
སྐྱེད་རིམ་གྱི་བཟླས་པ་ཡིན་པས་འདིར་རྒྱས་པར་འཆད་པ་ནི་སྐབས་མ་ཡིན་ནོ། །
འདིའི་མྱོང་རྟགས་ནི། རླུང་རྒྱུ་བ་གཞན་དུ་འགྲོ་ཞིང་འགག་པར་འགྱུར་
ལ༑ འགག་པ་ལ་རང་གཞན་ཀུན་གྱིས་མི་སྐྲག་པར་འཇམ་པའི་ཐབས་ཀྱི་བླངས་
པར་བྱའོ། །ཐོག་མར་གཡས་གཡོན་རེ་རེ་བའི་མི་མཉམ་པར་རྒྱུ་བ་སངས་ནས་
མཉམ་རྒྱུར་འབྱུང་ངོ༌། །
རླུང་སྦྱོར་འདི་ནི། བླ་མེད་ཀྱི་རྒྱུད་སྡེ་མཐའ་དག་ནས་ལེགས་པར་སྔགས་
པ་ལྟར། འཕྲལ་དུ་སྐྱོང་སླ་ཞིང་གེགས་ཆུང་། གནས་སྐབས་ལུས་ལ་ཕན་ཞིང་ཚེ་
སྲིང་༑ མཐར་རླུང་དབུ་མར་འཇུག་པའི་ཐབས་ཀྱི་གཙོ་བོ་འཇམ་སྦྱོར་ཁྱད་པར་
ཅན་ཡིན་པས་ སྔོན་འགྲོའམ་གེགས་སེལ་ཙམ་དུ་མི་གཟུང་ངོ་། །རྡུབ་དགང་
གཞིལ་གསུམ་ནི་བུམ་པ་ཅན་གྱི་སྦྱོར་དངོས་འཇུག་གསུམ་པོ་མཚན་ཉིད་ཚང་བ་
-343-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
གཅིག་ཆར་དུ་སྒྲུབ་དཀའ་བས་རེ་རེ་ནས་རྩལ་སྦྱོང་བ་ཡིན་པའི་ཕྱིར། དེའི་སྔོན་
འགྲོ་ཡིན་ལ། རྡུལ་མཐའ་ཅན་ཡང་དེའི་འཇུག་མཐར་ཕྱིན་པའི་ཚད་འཛིན་ལྟ་བུ་
ཡིན་པས་མཐའ་དག་ཀྱང་བསྡུ་ན་རྡོ་རྗེ་བཟླས་པ་དང་བུམ་པ་ཅན་གཉིས་སུ་འདུ་
བར་ཤེས་པར་བྱའོ། །དེས་ན་དང་པོར། ངེས་པ་གཞན་ཀུན་འདྲ་བ་ལ་སེམས་ཀྱི་
འཇོག་ཚུལ་ནི། ཕྱི་རླུང་དལ་བུས་ཡུན་ཇེ་རིང་གི་ནང་དུ་རྔུབ་པའི་སྦྱོར་བ་ཉིད་ལ་
རེ་ཤིག་ཆིག་འགྲིལ་བྱས་ཏེ། ནང་དུ་དགང་བ་དང་ཕྱིར་གཞིལ་བ་གཉིས་ཀྱི་རྩོལ་
བ་དོར་ནས་འབུངས་པས། མཐར་སྦྱོར་བ་འཇམ་རྩུབ་དང་ཡུན་རིང་ཐུང་གང་
གིས་རྡུབ་ཀྱང་ཕྱི་རུ་རླུང་ཡེ་མ་ལུས་པར་རྡུབ་ཐུབ་ཅིང་མི་བདེ་བ་མེད་པ་དང་སིའི་
སྒྲ་དང་རྟའི་འཚེར་སྐད་ཕྲ་མོ་ལྟ་བུ་འབྱུང་གི་བར་དུ་སྦྱང་། དེ་བཞིན་དུ། དེ་
འབྱོངས་ནས། འོག་རླུང་རེ་ཤིག་རང་སོར་བཞག་ལ་སྟེང་རླུང་ལྟེ་འོག་ཏུ་གནན་
ནས་དགང་བ་ཉིད་ལ་རྩལ་དུ་བཏོན་ཏེ་སྦྱངས་པས་ཇི་ཙམ་འདོད་འདོད་ནུས་པ་
ལ་སོགས་པ་བྱུང་གི་བར་དུ་བྱ། དེ་ནས་དེ་གཉིས་ཀྱི་རྩོལ་བ་ཆེན་པོ་དོར་ཏེ།
དགང་བ་ཕྱིར་གཞིལ་བ་ན། ཁ་ནས་ཤོར་བ་དང་སྣ་ནས་ཀྱང་དྲག་ཏུ་འཆོར་བ་
སོགས་མ་བྱུང་བ་བྱས་ཏེ། སྣ་ཉིད་ནས་དལ་བུས་ཕྱིར་བཏང་ཞིང་བར་རླུང་འཇམ་
པོ་ཅུང་ཟད་ནང་དུ་བཟུང་བ་ལ་བསླབ་བོ། །འདི་དག་ལ་ལས་དང་པོ་པས་ནང་དུ་
རྩ་དང་ཐིག་ལེའི་དམིགས་རྟེན་འཚོལ་བ་དང་། རྐང་པའི་འདུག་སྟངས་མིག་གི་
འདུག་སྟངས་ཁྱད་པར་བ་བྱེད་པ་སོགས་མི་དགོས་ཏེ། དེ་དག་ནི་ཕྱིས་རྩལ་
འབྱོངས་ནས་བོགས་འདོན་པ་དང་། ཁྱད་པར་ནང་གི་ཐིག་ལེ་ལ་སེམས་འཛིན་
པའི་ཡན་ལག་ཡིན་པས། དེ་གྲུབ་ནས་དེའི་བོགས་འདོན་གྱི་ཆེད་དུ་བྱ་རྒྱུ་ཡིན་
པའི་ཕྱིར་རོ། །འོན་ཀྱང་ནང་ཁམས་དང་བསྟུན་དགོས་པས་གྲང་ཤས་ཆེ་བས་རྔུབ་
-344-



བར་དུ་དགེ་བའི་ཁྲིད་ཡིག་སྲོག་འཛིན་ཐིག་ལེའི་རོལ་མཚོ།
གཞིལ་གཉིས་ཀ་ཤིན་ཏུ་འཇམ་པ་དང་། ཚ་ཤས་ཆེ་བས་ཅུང་ཟད་རྩུབ་པ་ནི་བྱར་
རུང་ངོ༌། །དེས་ན་རྩ་མིའི་སྦྱོར་ཕྲེང་དུ་དགང་དབྱུང་ལ་ལུས་བུག་མང་པོའི་སྦྱོར་བ་
དང་༑ བུམ་པ་ཅན་ལ་གཏུམ་མོའི་དམིགས་པ་བྱེད་པ་དང་། མན་ལུངས་གུ་རུས།
གཡས་ནས་དགུག་པ་དང་གཡོན་དགང་བ་དང་། གཉིད་ལོག་བཏབ་ནས་རེངས་
པར་བྱེད་པ་སོགས་ཀྱང་ཕྱིས་བོགས་འདོན་ལ་བྱར་རུང་ཡང་ལས་དང་པོ་པས་ནི་
རྟ་ཁ་དང་མདའ་ཁའི་རྣམ་པར་འགྱུར་བས་ཐོག་མར་སྔར་བཤད་པ་ཉིད་བྱའོ། །
ལྔ་པ་བུམ་པ་ཅན་ནི། ངེས་པ་གཞན་རྣམས་སྔར་བཞིན་ལ། འོག་གི་ཐུར་
སེལ་འོག་སྒོ་འབྱེད་འཛུམས་ཀྱི་སྦྱོར་བས་དྲག་ཏུ་བསྡམས་ཏེ་ལྟེ་འོག་ཏུ་དྲངས་ལ་
བཟུང་༑ དེ་ནས་སྟེང་རླུང་འོག་ལེན་སྟེང་ལེན་ཡོ་ག་གསུམ་པོ་གང་རུང་གིས་
དྲངས་ལ། ལྟེ་འོག་ཏུ་གནན་ཏེ། སྲོག་ཐུར་ཁ་སྦྱར། རྒྱུ་མ་ཚང་ར་ལ་སྦྱར་ཞིང་ལྟེ་
བ་ཅུང་ཟད་ཕྱིར་སྐྱེད་ནས་དགང་བའི་སྦྱོར་བས་ལེགས་པར་བཀང་ལ་ཟུག་མི་
སྐྱེད་ཙམ་ནས་གཞིལ་བའི་སྦྱོར་བས་ལེགས་པར་གཞིལ་བར་བྱའོ། །འདི་ལ་ལྟེ་
བར་རླུང་ཁ་སྦྱར་ཟིན་ནས་ཅུང་ཞིག་ལེན་པ་དང་། འཆིལ་མ་སྒྲ་མེད་དུ་མིད་ནས་
སྣོན་པར་བཤད་པ་ནི། རྩ་ནང་ནས་སྦྱར་བའི་རླུང་ནོན་པ་ལ། ལུས་ཀྱི་མིད་པ་
དང་སྒྱུ་མ་སོགས་ནས་སོང་བའི་འཆིལ་མས། ཕན་པར་ནི་དཀའ་མོད་ཀྱི་ཡིད་ངོར་
ཁྱད་པར་འབྱུང་བས་དེ་ལྟར་ཡང་བྱ་ཞིང་། ལྟེ་བའི་ནང་ཙམ་མམ། རྩ་འཁོར་གྱི་
དབུས་ཀྱི་ཐིག་ལེ་ལ་རླུང་ཐིམ་པར་མོས་པ་ནི་འཛིན་པ་ཅི་རིགས་པ་གྲུབ་ནས་
བྱའོ། ། །
བུམ་པ་ཅན་གྱི་ཚད་ནི། ལག་པས་པུས་མོ་ལ་ལན་གསུམ་མཉེས་ནས་སེ་
གོལ་དྲུག་བསྡབས་པ་ཕྲག་སོ་དྲུག་དང་། དེ་ཉིས་འགྱུར་དང་སུམ་འགྱུར་རྣམས་ཐ་
-345-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
འབྲིང་རབ་ཏུ་སྡོམ་འབྱུང་སོགས་ནས་གསུངས་ཀྱང་དང་པོར་ཅི་ཙམ་ནུས་པ་ནས་
ཇེ་དྲག་ཏུ་བཏང་བར་བྱའོ། །འདིའི་མྱོང་རྟགས་ནི་གཏུམ་མོ་འབར་ནས་བདེ་དྲོད་
ཁྱད་པར་ཅན་སྐྱེ། སྲོག་ཐུར་འདྲེས་པས་སྟེང་འོག་གི་དྲི་མ་གོ་ལྡོག རྩ་དང་ཐིག་
ལེ་མངོན་སུམ་མཐོང་མངོན་ཤེས་ཁྱད་པར་ཅན་སྐྱེའོ། ། །
ཕན་ཡོན་ནི། ཞག་གཅིག་འཛིན་ནུས་ན་དུས་མིན་འཆི་མི་སྲིད། ཚེ་ལ་
དབང་ཐོབ། ཐིག་ལེ་དཔྲལ་བར་འཆིང་། དེ་བཞིན་དུ་ཟླ་བ་ཕྱེད་དང་། གཅིག་
དང་༑ དྲུག་དང་། ལོ་གཅིག་རྣམས་འཛིན་ནུས་ན་ཐིག་ལེ་འགྲིན་སྙིང་ལྟེ་གསང་
དུ་འཆིང་། རྟག་ཏུ་ནུས་ན་ནོར་བུར་འཆིང་བ་སོགས་གསུངས་ཏེ། བསམ་གྱིས་མི་
ཁྱབ་པས། ཡོན་ཏན་ཀུན་འབྱུང་བུམ་པ་ཅན་གྱི་རླུང་སྦྱོར་ཞེས་གྲགས་ཏེ། ལུས་ཀྱི་
དམུ་ཆུ་དང་། སྐྲན་དང་། གློ་རྣག་དང་། དུག་དང་། མིག་ནད་ལ་སོགས་སེལ་བར་
རྒྱུད་ལས་གསུངས་པ་རྣམས་ཀྱི་ཉམས་སུ་མྱོང་ངོ༌། །རྡུལ་མཐའ་ཅན་ནི་བུམ་པ་
ཅན་དེ་ཉིད་ཕྱིར་གཞིལ་བའི་ཚེ་རླུང་སྒྲ་སི་སྒྲ་ངར་སྒྲ་དང་བཅས་པ་བྱས་ནས་
བཏང་ཡང་། སྣ་སྒོར་རྡུལ་ལམ་སྤུ་ཕྲོ་ཡང་མི་འགུལ་བ་ཤིན་ཏུ་ཞི་བར་བཏང་བ་
ལ་བསླབས་ཏེ། འདི་སེམས་འགྲེལ་རྣམས་སུ་མི་གསལ་ཡང་། རྒྱུད་རྡོ་རྗེ་མཁའ་
འགྲོ་རྩ་འགྲེལ་ལས་འབྱུང་བར་བཤད་དོ། །དེའི་མྱོང་རྟགས་དང༌། བར་དཔའ་
གསུམ་གྱི་མྱོང་རྟགས་དང་མིང་གི་གསལ་ལོ། །་ ་་
སྤོགས་ཆོག་ནི་སྒྲུབ་ལེར། སོ་སོ་བསྡུད་པ་ལ་སོགས་རྣམས་ཀྱི་གལ་ཏེ་
སྔགས་པ་རྣམས་ཀྱི་འདོད་པ་གྲུབ་པར་མ་གྱུར་ན། །ནཱ་ད་གོམས་པ་བཙན་ཐབས་
ཆུ་སྐྱེས་སུ་གནས་རྡོ་རྗེ་ནོར་བུར་ཐིག་ལེ་བཀག་ནས་སྒྲུབ་པར་བྱ། །ཞེས་དང་།
ནུས་མ་གང་ཞིག་ལྟེ་བའི་དབུས་ནས་གཞན་གྱི་གནས་སུ་ཞེས་སོགས་མཚན་ཉིད་
-346-



བར་དུ་དགེ་བའི་ཁྲིད་ཡིག་སྲོག་འཛིན་ཐིག་ལེའི་རོལ་མཚོ།
གཉིས་ ཀྱིས་ གསུངས་ པའི་ དོན་ ལ་ གསུམ་སྟེ། འཕོ་བས་ ས་ སྤྱོད། ལས་རྒྱས་
མཁའ་སྤྱོད། གཏུམ་མོས་ཕྱག་ཆེན་སྒྲུབ་པའོ། །དང་པོ་ནི་འདིར་ཨ་བ་དྷཱ་ཏཱི་ལྟེ་བ་
ནས་ཚངས་ཕུག་ལ་རེག་པའི་བར་ཙམ་གསལ་གདབ། དེའི་ཡས་སྣ་མ་སཱིར་ཕ་མ་
ལས་ཐོབ་པའི་དཀར་དམར་ཧཾ་དང་ སྙིང་ཁར་རང་སེམས་ཧཱུྃ་རྣམས་དཀར་
དམར་སྔོ་བ་ལེགས་པར་བསམ་ནས། བུམ་པ་ཅན་ལེགས་པར་བཟུང་བའི་ཐུར་
སེལ་རྒྱུན་ལྡན་དུ་ལྟེ་བ་ལས་མཐོ་བར་མི་བཏང་ཡང་འདིར་བཙན་ཐབས་ཀྱིས་
དྲག་ཏུ་དྲངས་ཏེ། ལྟེ་སྙིང་གི་ཡིག་འབྲུ་དེ་ནས་གཡས་གཡོན་རོ་རྐྱང་གི་ལམ་དུ་ཡེ་
མ་ཤོར་བར་སྤྱི་བོའི་ཧཾ་དང་འདྲེས་ན་ཚང་བུག་གི་པགས་པ་ཁབ་རྩེས་རེག་པ་ལྟ་
བུའི་ཟུག་མ་བྱུང་གི་བར་དུ་ཡང་ཡང་སྦྱང་ཟུག་བྱུང་མཚམས་ནས་སྟེང་རླུང་རྔུབ་སྟེ་
མནན་པས་རང་གནས་སུ་བདེ་བར་བཞག་པ་ལ་བསླབ། ལེགས་པར་གོམས་
ནས་མཐར་སྐབས་སུ་བབ་པའི་ཚེ་ཚང་ཕུག་ནས་བཏོན་པས་མཆོག་གི་གནས་
སམ་གཞན་གྱི་གནས་དག་པའི་ཞིང་ངམ་གང་འདོད་དུ་འགྲོ་ཞིང་འཕྲལ་དུ་སྲོག་
རྩོལ་གྱི་སྤོག་ཆོག་བཙན་ཐབས་ཀྱི་སྦྱོར་བར་འགྱུར་རོ། །
གཉིས་ པ་ ནི། ལས་ རྒྱ་ དངོས་ སམ་ རྗེས་ མཐུན་ པ་བཙལ་ནས། སྒྲུབ་
ཐབས་ལྟར་བྱིན་གྱིས་བརླབ་པའི་ཆོ་ག་བྱས་ལ། སྙོམས་འཇུག་གི་རྣལ་འབྱོར་
པས་བདེ་བ་སྦྱར་ནས་བུམ་པ་ཅན་གྱིས་བཟུང་སྟེ། དབབ་བཟུང་ཟློག་དགྲམ་མ
ཚན་ཉིད་ཚང་བ་བྱས་པས་འོག་མིན་གྱི་མཐར་ཐུག་པའི་དངོས་གྲུབ་མཁའ་སྤྱོད་
འགྲུབ་ཅིང་ རྗེས་དྲན་གྱི་ལམ་སྦྱོང་དང་འདིའི་བོགས་འདོན་དུ་འགྱུར་ཏེ། མ་
མཐའ་བུམ་པ་ཅན་རྗེས་མཐུན་པ་མ་འགྲུབ་ཀྱི་བར་དུ་ཕན་ཡོན་གྱི་སྔོན་དུ་ཉེས་
དམིགས་འབྱུང་བས་སྤང་བར་བྱའོ། །
-347-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
གསུམ་པ་ནི། ལྟེ་བའི་རྩ་འཁོར་གྱི་དབུས་སུ་གཏུམ་མོ་ཧོ་ཡི་གེ་དྲི་མ་མེད་
པའི་གློག་དང་མཚུངས་པ་གསལ་བཏབ་ནས་ཡུན་རིང་དུ་སྒོམས་པས་དེ་འབར་
ནས་སྤྱི་བོའི་ཧཾ་ཡིག་ཞུ་ཏེ་བདེ་བ་སྦྱར་ལ། བུམ་པ་ཅན་དང་ཐུར་སེལ་གྱེན་དུ་སྐྱོད་
པའི་བཙན་ཐབས་ཀྱི་སྟེང་དུ་དྲང་ཞིང་། སྤྱན་སོགས་བཞིའི་གླུས་བསྐུལ་བས་
མངོན་རྟོགས་ལྟར་འབྲས་བུ་བཞིའི་ཚུལ་གྱི་ཐིག་ལེ་སྟེང་ནས་སྟེང་དུ་གཤེགས་
པའི་མས་བསྟན་རྗེས་མཐུན་པ་སྦྱངས་ནས་མཆོག་ཏུ་མི་འགྱུར་བའི་ཏིང་ངེ་འཛིན་
གྱི་ལམ་སྦྱོང་དུ་འགྱུར་བའོ། །གཞན་ཡང་བཙན་ཐབས་དང་རླུང་སྦྱོར་རྒྱན་ཅན་
མང་དུ་ཡོད་པ་ནི་གེགས་སེལ་དང་ལྷན་ཅིག་ཟུར་དུ་འཆད་པ་ལས་ཤེས་པར་
བྱའོ༑ ༑
ཚད་ངེས་ནི། ནང་ལེར། སྲོག་རྩོལ་རབ་ཏུ་བྱ་སྟེ་སྙིང་ཁ་དེ་བཞིན་མགོ་བོ་
དག་ནི་ཇི་སྲིད་མེ་ཡིས་གདུང་འགྱུར་པ། །ཞེས་སོགས་གསུངས་པ་བཞིན། སྙིང་
ཁ་དང་མགོ་བོ་ལ་ཟུག་མི་སྐྱེད་ཙམ་དུ་དལ་བུས་འཇམ་སྦྱོར་གྱིས་བསྐྱང་དགོས་
ཀྱིས༑ བུམ་པ་ཅན་ལ་ཨུ་ཚུགས་ཀྱི་སྦྱོར་བ་བྱས་ན་བོགས་ཀྱང་ཆེ་མོད་ཀྱི་དེ་ལས་
ཀྱང་གེགས་ཐོག་མར་འབྱུང་བས་མི་བྱའོ། ཚད་མ་ནི་ཡིད་དབུ་མའི་ནང་དུ་ཆུད་
པའི་ཡིད་ཤེས་རྟོགས་བྲལ་མ་འཁྲུལ་བ་ཡིན་པས་ཡིད་ཀྱི་མངོན་སུམ་མོ། །དག་
དབྱེ་ནི་ཕུང་ཁམས་དབང་ཡུལ་ལས་བྱ་རྣམས་རླུང་ཁམས་པ་དྲུག་དག་བྱ་ཡིན་
པས་དེ་རྣམས་དག་བྱེད་བརྩོན་འགྲུས་ཀྱི་ཕར་ཕྱིན་ན་རྒྱལ་བ་དོན་གྲུབ་ཀྱི་བདག་
ཉིད་དེ། དབྱེ་ན། གཡས་གཡོན་གྱི་ཕོ་ཆུང་ལྔ་ལྔ་ཏེ་དཀྱིལ་འཁོར་བཅུ་དབུ་མར་
གཅིག་ཏུ་གྱུར་པས་སྦྱང་བྱ་བཅུ་ཡོད་པ་བཞིན་དུ་སྦྱོང་བྱེད་ཀྱང་བཅུའོ། །
འབྲས་བུ་ནི། སངས་རྒྱས་ཀྱི་ལུང་སྟོན། བྱང་སེམས་རྣམས་ཀྱིས་བསྟོད་
-348-



བར་དུ་དགེ་བའི་ཁྲིད་ཡིག་སྲོག་འཛིན་ཐིག་ལེའི་རོལ་མཚོ།
བསྐུལ་བྱེད། སྟོང་གཟུགས་ཀྱི་འོད་ཀྱི་ལུས་ཀྱི་ཕྱི་ནས་འཁོར་བ་དང་། རྒྱལ་པོ་
སོགས་ཀྱིས་ཀྱང་མཆོད་བསྟོད་སྙན་གྲགས་འབྱུང་མཐར་ཐུག་དག་བྱ་དྲུག་པོ་སྒྲིབ་
པ་དང་། བྲལ་བའི་སྤང་རྟོགས་དང་དེ་དག་ལྷར་བཞེངས་པའི་ལྷ་ནག་པོ་དྲུག་ཚན་
གཅིག་འགྲུབ་པར་འགྱུར་རོ། །གཉིས་པ་ལ་ཡང་། རྣམ་བཞག་དྲུག་ལས་མཚན་
དོན་ནི། སྲོག་རྩོལ་གྱིས་དབུ་མར་ཆུད་ཀྱང་འགྲོ་འོང་གིས་དབྱེ་བ་དེ་ཉིད་འཕྲོ་
འོང་མེད་པར་གཡོ་མེད་དུ་བརྟན་པར་ཐིག་ལེ་དང་དབྱེར་མེད་འཛིན་པའོ། །དུས་
མཚམས་ནི། ལྟེ་བར་སྲོག་ཐུར་མ་འདྲེས་ཀྱི་བར་དུ་སྤྱི་དང་ཁྱད་པར་སྙིང་ཁ་ཡན་
ཆོད་ཀྱི་འཛིན་པ་སྒོམ་ན་གེགས་སུ་འགྲོ་བས་དེ་གཉིས་འདྲེས་པའི་ཕྱི་ནང་གི་
རྟགས་ཅི་རིགས་པ་བྱུང་ནས་སོ། །
ཡན་ལག་ལ་མཚན་ཉིད། སྒོམ་ཚུལ། སྤོགས་ཆོག འཆི་མེད་
སྒྲུབ་པའོ།།
དང་པོ་ནི། གང་གི སྲོག་རྩོལ་གྱིས་སྒྲུབས་པའི་རླུང་དང་འདྲེས་པའི་ཐིག་
ལེ་འཁོར་ལོ་དྲུག་ཏུ་གཡོ་མེད་དུ་རླུང་དང་སྦྱར་ནས་འཛིན་པའོ། །དབྱེར་ན། ལྟེ།
སྙིང་༑ མགྲིན། སྤྱི། ཚང་བུག་གི་སྟེ་ལྔའམ། གསང་གནས་དང་དྲུག་ཏུ་འཛིན་པ་
དྲུག དབྱེ་བ་འདི་སྒོམ་ཚུལ་གྱི་དབྱེ་བ་ཡིན་ལ་ངོ་བོའི་དབྱེ་བ་ཐམས་ཅད་ཀྱང་བཅུ་
པར་གསུངས་ཏེ་གཞན་གོང་འོག་ཀུན་ལའང་དེ་བཞིན་ནོ། །
གཉིས་པ། ངེས་པ་དྲུག་གི་དང་པོ་བཞི་སྔ་མ་ཇི་བཞིན་
ནོ༑ ༑སེམས་ཀྱི་འཇོག་ཚུལ་ལ། ཐོག་མར་རྩ་འཁོར་གསལ་གདབ་པ་ནི། ལུས་
ནང་ཁྲོལ་སོགས་ཀྱི་ལྗན་ལྗིན་སྙིགས་མས་སྟོང་པའི་ནང་གི་དབུས་དྲངས་། རྒྱབ་
ངོས་ལ་ཉེ་བར་དབུ་མ་རོ་རྐྱང་གསུམ་པོ། སྦོམ་ཕྲ་མདའ་སྨྱུག་འབྲིང་པོ། ཁ་དོག་
-349-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
སྔོ་དམར་དཀར། ཡས་སྣ་ཚང་བུག་ནས་མདུན་ངོས་སུ་བྱུང་ཏེ། སྣ་བུག་གཉིས་ཀྱི་
གྱིས་མཚམས་སྨིན་མཚམས་སུ་དབུ་མ་ཕྱོགས་ལྷུང་མེད་པར་སྦུ་གུའི་ཕྱེད་ཕྱེད་སྣ་
བུག་སོ་སོར་བསྟན་པ། རོ་རྐྱང་སྣ་བུག་གཡས་གཡོན་གྱི་ནང་དུ་ཆུད་པ། མས་སྣ་
གསང་གནས་ནས་ཅུང་ཟད་ཕྱོགས་ཏེ། རྐྱང་མ་གྱེན་དུ་སོང་ནས་བཤད་པ་དང་།
རོ་མ་ཕོའི་རྡོ་རྗེའི་ནང་གི་གཡོན་ཕྱོགས་སུ་སོང་ནས་དྲི་ཆུ་དང་དབུ་མ་གཡས་
ཕྱོགས་སུ་སོང་ནས་ཁུ་བ་འབབས་པས། ལྟེ་བ་མན་ཆད་ཀྱི་དེ་གསུམ་ལ་རོ་རྐྱང་
དབུ་མ་ཞེས་མི་བརྗོད་དོ། །བཤང་ལྕི་ཁུ་བའི་རྩ་ཞེས་བརྗོད་དོ། །དེ་དག་གི་རྩ་
འཁོར་དྲུག་ལ། ཕྱི་ནང་གི་ཟླུམ་སྐོར་མང་དུ་གསུངས་པ་རྣམས་ནི་སྤྱི་དོན་ན་
གསལ་ལ་འདིར་ཉེ་བར་མཁོ་བ། ལྟེ་སྙིང་འགྲིན་དཔྲལ་གཙུག་ཏོར་ཏེ་ལྔ། ས་ཆུ་
མེ་རླུང་ནམ་མཁའི་རྩ་འཁོར་སེར་དཀར་དམར་སྔོ་ལྗང་བ་འདབ་མ་རེ་བཞི་དང་
འདབ་མ་བརྒྱད་དང་། སོ་གཉིས་དང་། བཅུ་དྲུག་དང༌། བཞི་པའོ། །གསང་
གནས་རྡོ་རྗེའི་རྩ་བར་ཡེ་ཤེས་ཀྱི་རྩ་འཁོར་སྔོ་དྭངས། ནང་འཁོར་དྲུག བར་
སྐོར་བཅུ། ཕྱི་སྐོར་བཅུ་དྲུག་སྡོམ་པས་སོ་གཉིས་པ། སྟེང་འོག་གཉིས་དང་བར་མ་
གཉིས་གཉིས་ཞལ་སྦྱོར་གྱི་རྣམ་པ་ཅན་དེ་དག་གི་དབུས་ཀྱི་དྷཱུ་ཏཱིའི་ནང་དུ་ཐིག་ལེ་
ཡང་༑ ངོ་བོ་ཁམས་ཀྱི་དྭངས་མ་བྱང་ཆུབ་ཀྱི་སེམས། ཁ་དོག་རང་རང་གི་རྩ་
འཁོར་ལྟ་བུ། དབྱིབས་ཟླུམ་པོ། ཚད་ཙ་ན་ཀའི་འབྲས་བུའམ། ཡུངས་ཀར་སྦོམ་
པོའི་ཚད་ཙམ་མོ། །ནཱ་རོ་པས་ལྟེ་བའི་ཐིག་ལེ་ལ་གདན་ཟླ་བ་དང་ཨོཾ་གྱི་སྟེང་དུ་
སྒོམ་པ་བཤད་ཀྱང་། འདི་པའི་ལུགས་སུ་ཅུང་མི་འགྲོ་བས། དམིགས་པ་གསལ་
བ་དང་བསྟན་པའི་ཐབས་སུ་གདན་སྒོམ་ན། དུས་མེ། སྒྲ་གཅན། ཉི། ཟླ། ནམ་
མཁའ་ཡེ་ཤེས་ཀྱི་དཀྱིལ་འཁོར་སྲན་མ་ཕྱེད་ཤགས་ཙམ་གྱི་སྟེང་དུ་བྱ་ཞིང་རྒྱལ་
-350-



བར་དུ་དགེ་བའི་ཁྲིད་ཡིག་སྲོག་འཛིན་ཐིག་ལེའི་རོལ་མཚོ།
བ་རིགས་དྲུག་གི་ངོ་བོར་སྒོམ་གྱི། ཡི་གེ་དང་ལྷར་སྒོམ་པ་སོགས་ནི་བསྐྱེད་རིམ་
སུ་འགྲོ་བར་འཇམ་དཔལ་ཞལ་ལུང་ལས་གསུངས་སོ། །དེ་ཡང་ཐོག་མར་རགས་
པ་སའི་རང་བཞིན་ལྟེ་བ་དང་། དེ་ནས་ས་ཆུ་ལ་ཐིམ་པའི་ཚུལ་གྱིས་སྙིང་ཁར་སྒོམ་
པ་སོགས་ཏེ། སྔ་མ་མ་བསྟན་གྱི་བར་དུ་ཕྱི་མ་མི་སྒོམ་མོ། །དེ་ཡང་ཐོག་མར་རྩ་
འཁོར་དང་ཐིག་ལེ་ལ་གསལ་སྣང་འདོན། དེ་ནས་རླུང་བུམ་པ་ཅན་དང་སྦྱར་ཏེ།
རླུང་སེམས་ཐིག་ལེ་གསུམ་པོ་དབྱེར་མེད་གཅིག་ཏུ་འདྲེས་པ་ལ་རྩེ་གཅིག་བཟུང་
ནས་ཞུགས། གནས་ཐིམ་གསུམ་གྱི་བདེ་བ་མཚན་ཉིད་པ་མ་དྲངས་ཀྱི་བར་དུ་
དང་༑ དེ་ནས་ཀྱང་དེ་བཞིན་དུ་སྒོམ་པར་བྱ་བ་ཡིན་ནོ། །
མྱོང་རྟགས་ནི། རང་གི་ཡུལ་དང་དབང་པོའི་སྣང་བ་དང་རླུང་འགེགས་
ནས་ཉེར་ཐོབ་དྲན་མེད་དུ་འགྲོ་བས་རང་གཞན་སྐྲག་པར་མི་བྱ། ལྟེ་བར་སྲོག་
ཐུར་འདྲེས་ནས་གཏུམ་མོ་འབར་བས། བཟའ་གཏུང་འཇུ་སླ། དྭངས་མས་ལུས་
ཀྱི་སྟོབས་དང་སྐྲག་མདངས་འཕེལ། སྙིགས་མ་མེས་ཚིག་ནས་རྒྱུ་མཐུན་མི་བྱུང་
བའམ་བྱུང་ཡང་ཤིན་ཏུ་ཆུང་ཞིང་སྐལ་བ་དང་དུས་མིན་གྱི་མཆི་བ་མི་འབྱུང་སྟེ།།
སྙན་རྒྱུད་ལས། མ་ཟོས་སྐྱེས་མེད་ཟོས་ཀྱང་འབྱུང་། །ཐུར་སེལ་མི་འཛག་བདེ་བ་
འཛག ༑སྒྱུ་འཕྲུལ་རྡོ་རྗེ་གསུས་པོ་ཆེ། །ལུས་ཡང་ལ་སོགས་མི་རྟོག་བདེ། །ཞེས་
སོགས་ལྟར་རོ། ། །
སྤོག་ཆོག་ནི། སྙན་རྒྱུད་ལས། རླུང་སོགས་དྲག་ཏུ་ཐིག་ལེ་བཞུགས།།
ཞེས་སོགས་ལྟར། ལས་རྒྱ་ཡེ་རྒྱ་སོགས་ཀྱི་བཙན་ཐབས་དང་སྦྱོར་བ་དྲག་ཏུ་སྟོང་
བ་ཉིད་དོ། །
བཞི་ པ་ ནི། དཔྲལ་ བའི་ རྩ་ འདབ་ ལ་ དབྱངས་ དཀར་པོ་བཅུ་དྲུག་
-351-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
གསལ་བཏབ་ནས། ལྕེ་རྩེ་ལྕེ་ཆུང་ལ་ཅུང་ཟད་རེག ཕྱི་རོལ་གྱི་རླུང་བསིལ་བ་
བཀུག་ཏེ། །ལྟེ་བར་བུམ་པ་ཅན་སྒོམས་པས་ལྕེ་ཆུང་གི་བདུད་རྩི་འཛག་ནས་ཁ་
འཆིལ་མས་གང་བ་འབྱུང་། དེ་མིད་པས་ཇེ་ཞིམ་ཇེ་ཞིམ་མཐར་བདུད་རྩི་ལྟ་བུ་
འབྱུང་བས་བཅུད་ལེན་མཆོག་ཏུ་འགྱུར་ཞིང་སྐྱེས་སྐོམ་དང་ཚད་ནད་སེལ་ལོ། །དེ་
ཡང་ཐོག་མར་གྲགས་ན་ལྕེ་ཆུང་འབབ་པས་དལ་བུས་བྱའོ། །ཚད་མ་ནི་སྔ་མ་
བཞིན་ནོ། །
དག་དབྱེ་ནི། ཕུང་ཁམས་དབང་ཡུལ་ལས་བྱ་རྣམས་མེ་ཁམས་པ་དྲུག་
དག་བྱ། དེ་དག་བྱེད་བཟོད་པ་དང་། རྒྱལ་བ་རིན་འབྱུང་ངོ་། །དབྱེ་བ་ལྟེ་སོགས་
ལྔའི་རླུང་འགྲོ་འོང་གཉིས་འགོག་བྱེད་བཅུའོ། ། །
འབྲས་བུ་ནི། གནས་སྐབས་རླུང་འཕོ་བ་གཉིས་བདུད་དང་ཉོན་མོངས་
ཡིན་པ་འགགས། དེ་འགེགས་པའི་སྟོབས་བཅུ་ལ་འཇུག མཐར་ཐུག དག་
བྱ་དྲུག་པོ་ཟད་པའི་སྤང་རྟོགས་དང་དེ་ལྟར་ཤར་བའི་ལྷ་དམར་པོ་དྲུག་ཚན་
གཅིག་འགྲུབ་བོ། །དེ་ལྟར་ན། གསང་དབང་ལམ་མཆོག་དགུ་པའི་སྤང་རྟོགས་
སྒྲུབ༑ ༑སྦྱོར་ ལམ་ ཐོག་ མར་ ཡིད་ མངོན་རླུང་ སེམས་ འཛིན། །ཉི་ ཟླའི་ རྒྱུད་
འཇོམས་གཡོ་མེད་ཐིག་ལེ་སྒྲུབ། །ཉེ་སྒྲུབ་ཡན་ལག་སྲོག་འཛིན་མཐར་ཕྱིན་ཤོག།
ཅེས་པར་འདུས་དེ་ལྟར་བར་དུ་དགེ་བ་སྲོག་འཛིན་ལམ། །གསལ་ཉུང་གོ་སླར་
བཤད་ལ་མཁའ་འགྲོ་མས། །བཟོད་ཅིང་དགེ་བས་འཕོ་འགྱུར་རླུང་དང་སེམས།།
འགགས་ནས་བདེ་ཆེན་མཆོག་ལ་རོལ་བར་ཤོག །ཅེས་པ་སྟག་ཚང་ལོ་ཙཱ་བའི།།
སྙིང་ལ་གནས་པའི་བདུད་རྩི་དག །ཡི་གེའི་ཟེའུ་འབྲུར་ཆགས་པ་འདི། །སྐལ་
ལྡན་བུང་བས་སྤྱོད་གྱུར་ཅིག། །། མངྒལཾ།། ཤུབྷཾ།
-352-



༄༅། །ཐ་མར་དགེ་བའི་ཁྲིད་ཡིག་དྲན་ཏིང་བདེ་ཆེན་
རོལ་མཚོ་བཞུགས་སོ། །
ན་མོ་མཉྫགྷོ་ཥཱ་ཡ། དཔལ་དུས་ཀྱི་འཁོར་ལོའི་སྦྱོར་བ་ཡན་ལག་དྲུག་གི་
ཐ་མར་དགེ་བའི་འཁྲིད་དྲན་ཏིང་བདེ་ཆེན་རོལ་མཚོ་ཞེས་བྱ་བ། བླ་མ་དམ་པ་
དུས་ཀྱི་འཁོར་ལོ་ལ་ཕྱག་འཚལ་ལོ། །རྣམ་གསུམ་ཕྱག་རྒྱ་མཆོག་གི་ཉིན་བྱེད་
ཀྱི༑ ༑དགའ་བཞིའི་ཆུ་སྐྱེས་ལྷག་པར་བྱས་པ་ལ། །སྟོང་གཟུགས་སྦྲང་རྩིའི་ཟེ་
འབྲུ་གསལ་ལྡན་པའི། །བདེ་སྟོང་སྩོལ་མཛད་བླ་མར་མགོས་ཕྱག་འཚལ། །ཆུ་ས་
རྣམ་དག་རྒྱལ་བ་གཉིས་ཀྱི་དངོས། །གཟུགས་རྫོགས་འབྲུ་དགོད་ཆོས་དག་རྣལ་
འབྱོར་ཆེ། །སྒྲུབ་པ་སྒྲུབ་ཆེན་ཐ་མར་དགེ་བའི་ཁྲིད། །ཐུགས་དང་ཡེ་ཤེས་རྡོ་རྗེ་
འདིར་བཤད་བྱ། །དེ་ལྟར་སོར་བསམ་གྱི་དབུ་མ་སྦྱངས་ནས་ལུས་ དང་སྲོག་
འཛིན་གྱི་རྩ་རླུང་སྦྱངས་པས་ངག་གི་དྲི་མ་ཐུན་མོང་མིན་པ་དག་ནས་བདེ་ཆེན་གྱི་
དམིགས་རྐྱེན་སྟོང་གཟུགས་དང་། བདག་རྐྱེན་ཐིག་ལེ་ཁྱད་པར་ཅན་གཉིས་གྲུབ་
པས་ཕྱག་རྒྱ་བཞིའི་ནང་ནས་ཕྱག་ཆེན་གྲུབ་ཅིང་ནང་དམ་ཚིག་གི་ཕྱག་རྒྱ་གཏུམ་
མོ་མཐར་ཕྱིན་ནས་སྟོང་གཟུགས་དང་བདེ་ཆེན་དངོས་བསྐྱེད་པའི་ཕྱིར་དུ་རྗེས་
དྲན་དང་ཏིང་ངེ་འཛིན་སྒོམ་པར་བྱ་ལ། གཉིས་ཀ་ངོ་བོ་བདེ་ཆེན་དུ་མཚུངས་ཀྱང་
-353-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
སྔ་མ་ཡས་བབས་མཐར་ཐུག་འགྱུར་བདེ་དང་། ཕྱི་མ་མས་བརྟན་མཐར་ཐུག་
འགྱུར་མེད་ཀྱི་བདེ་བ་ཡིན་ཞིང་སྟོང་གཟུགས་མཚན་ཉིད་པ། རྣལ་འབྱོར་པ་རང་
ཉིད་ཤིན་ཏུ་ཕྲ་བའི་རླུང་སེམས་ཙམ་ལས་གྲུབ་པའི་ལྷ་སྐུ་ཡབ་ཡུམ་ཞལ་སྦྱོར་དུ།
སྔ་མས་གསར་དུ་བསྒྲུབས་ཅིང་ཕྱི་མས་རྒྱུན་བརྟན་པར་འབྱུང་བ་དེ་ཉིད་ཇེ་
གསལ་དུ་གཏོང་བ་ནི་ཤུགས་ལ་གྲུབ་པའི་འབྲས་བུ་དང་། སྔ་མས་སྔགས་ལམ་
གྱི་ཐུན་མོང་མ་ཡིན་པའི་སྤངས་བྱ་མ་རིག་པའི་འཇུག་པ་ཞེས་བྱ་བ་བེམ་ཆོས་ཕྲ་
མོའི་མངོན་འགྱུར་དང་ཕྱི་མས་དེའི་ས་བོན་རྩ་བ་ནས་འབྱིན་པ་ནི་འདི་གཉིས་ཀྱི་
དངོས་ཀྱི་བྱེད་ལས་སམ་དངོས་འབྲས་སུ་ཤེས་པར་བྱའོ། །དེས་ན་སྔ་མ་སྟོང་
གཟུགས་མཐོང་བའི་གཏུམ་མོའི་གཟུགས་སྣང་ཕལ་པ་དང་ཕྱག་རྒྱ་དྲན་པའི་བདེ་
བ་ཙམ་དུ་འདོད་པ་དང་ཕྱི་མ་མས་བརྟན་ཡིན་པ་དང་། འགྱུར་མེད་དང་དེས་སྤང་
བྱའི་ས་བོན་སྟོང་བརྒྱད་བརྒྱ་པ་ཕྲག་བཅུ་གཉིས་སྤོང་པར་འདོད་བཞིན་དུ་ཡང་།
ཁ་ཅིག་སོ་སྐྱེ་ལ་དང་། ཁ་ཅིག་སངས་རྒྱས་ཀྱི་ས་ན་ཡང་ཡོད་པར་བཞེད་པ་དག་
ནི་ད་དུང་བསླབ་དགོས་སོ། །སྔ་མས་སྟོང་གཟུགས་མཚན་ཉིད་པ་དང་པོར་སྒྲུབ་
ཚུལ་གཞུང་གཞན་ན་ཧ་ཅང་མི་གསལ་བའི་རྐྱེན་གྱིས་བོད་དག་གིསཾ་ད་དུང་མ་
མཐོང་ཞིང་། བདེ་བས་ཐིག་ལེ་དྭངས་མ་སྤེལ་ནས་སྙིགས་མ་རྣམས། རོ་ཆེན་
པོས་ལྕགས་ཟོས་པ་ལྟར་ཟད་ནས་མི་སྣང་བར་སོང་རྗེས་སྟོང་གཟུགས་རྫོགས་
པས་དུས་འཁོར་གྱི་རྣལ་འབྱོར་པ་སངས་རྒྱས་དུས་ཕུང་པོ་ཕལ་པ་མེད་པར་འགྲོ་
བ་དང་གསང་འདུས་ལ་ཕུང་པོ་ལས་ལོགས་སུ་བྱེ་བས་མཐོང་བར་འདོད་དུ་བྱེད་
མོད་ཀྱི། རྗེ་བཙུན་ཕྱག་ན་རྡོ་རྗེས། དེ་ནས་ལྷའི་གཟུགས་བརྙན་སྒྲུབ་པ་ལ་ཞེས་
པ༑ འཛིན་པའི་སྟོབས་ཀྱིས་ལྟེ་བའི་གནས་སུ་གཏུམ་མོ་འབར་བ་རྣལ་འབྱོར་
-354-



ཐ་མར་དགེ་བའི་ཁྲིད་ཡིག་དྲན་ཏིང་བདེ་ཆེན་རོལ་མཚོ།
པས་མཐོང་སྟེ། སྒྲིབ་པ་ཐམས་ཅད་བྲལ་བ་པྲ་ཕབ་པ་ལྟ་བུའི་ཕྱག་རྒྱ་ཆེན་མོ་
སངས་རྒྱས་ཀྱི་འོད་ཟེར་གྱི་སྤྲིན་མཐའ་ཡས་པ་སྤྲོ་བར་བྱེད་པའི་འོད་ཀྱིས་དཀྱིལ་
འཁོར་གྱི་རྣམ་པར་སྤྲས་པ་སྟེ། འདི་ནི་རྗེས་སུ་དྲན་པ་སྒྲུབ་པར་བརྗོད་དེ། འཛིན་
པའི་མཐར་གཏུམ་མོའི་རྣལ་འབྱོར་སྒོམ་པར་བྱའོ། །ཞེས་པ་འདིས་གསལ་བར་
བསྟན་ཏེ། རྒྱུའི་ཁྱད་པར་འཛིན་པ་མཐར་མ་ཕྱིན་གྱི་བར་དུ་འབྱུང་མི་སྲིད་པ་
དང་༑ གནས་ལྟེ་བའི་དྷཱ་ཏཱི་དབུས་དང་། ངོ་བོ་པྲ་ཕབ་པའི་མེ་ལོང་གི་གཟུགས་
བརྙན་ལྟར་བེམ་ཆོས་ཀྱི་སྒྲིབ་པ་ཐམས་ཅད་བྲལ་བའི་སྟོང་གཟུགས་ཕྱག་རྒྱ་ཆེན་
མོ་༑ གསང་ འདུས་ ལ་ གྲགས་ པའི་ རྒྱུ་ ལུས་དངོས། ཡོན་ཏན་ སངས་ རྒྱས་ ཀྱི་
སྟོབས་སོགས་དང་ལྡན་པའོ། །དེ་ནས་འཛིན་པའི་མཐར་ཕྱག་རྒྱ་དང་སྦྱར་བའི་
རྣལ་འབྱོར་གྱིས་འདི་ནམ་མཐོང་བ་ནས་རྗེས་དྲན་མཚན་ཉིད་པ་གྲུབ་ཅིང་སླར་
ཡང་དགའ་བཞི་ལུགས་འབྱུང་ལུགས་ལྡོག་མང་དུ་སྦྱངས་པས། མཐར་གང་གི་
འཇུག་ཏུ་མས་བརྟན་ཐིག་ལེ་དང་བདེ་བ་འགྱུར་མེད་ཀྱི་སྐད་ཅིག་འདྲེན་ནུས་པ།
ཐིག་ལེ་འཕོ་བྱེད་ལ་རྟེན་པའི་ཤེས་རབ་ཡེ་ཤེས་ཀྱི་སྐད་ཅིག རྣལ་འབྱོར་པ་དེའི་
རྒྱུད་ལས་འབྱུང་བའི་ཡས་བབས་ཀྱི་མཐར་ཐུག དྲང་དོན་གྱི་དབང་བཞི་པར་
བརྗོད་པ། སྦྱོར་ལམ་ཆོས་མཆོག་ཐ་མ་ལྟ་བུ་དེ་ནི་རྗེས་དྲན་གྱི་གཙོ་བོ་ཡིན་ལ།
སྔ་གོང་གི་རྣམས་ཀྱང་ཕལ་པའོ། །རྒྱས་པར་ངོ་སྤྲོད་དུ་བཤད་པར་བྱའོ། །དེ་ལྟར་
ན་གཙོ་བོ་སྐུའི་སྒྲུབ་བྱེད་ཡས་བབས་འགྱུར་བདེ་རྗེས་དྲན། གཙོ་བོ་ཐུགས་ཀྱི་
སྒྲུབ་བྱེད་མས་བརྟན་འགྱུར་མེད་ཏིང་ངེ་འཛིན་གྱི་ཡན་ལག་གོ །དང་པོ་ལ་ཡང་
རྣམ་གཞག་དྲུག་གི་མཚན་དོན་ནི། སྟོང་གཟུགས་རྗེས་མཐུན་པ་མཐོང་བའི་རྗེས་
སུ་འཛིན་པའི་སྟོབས་ཀྱིས་མཚན་ཉིད་པ་མཐོང་ནས་དྲན་པས་སོ། །དུས་མཚམས་
-355-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ། .
ནི༑ འཛིན་པ་མཐར་ཕྱིན་ནས་བྱང་སེམས་རླུང་སྟོབས་ཀྱིས་འཛིན་ནུས་པ་ནས་
དངོས་དང་། རྗེས་མཐུན་པའང་འཛག་མེད་རྗེས་མཐུན་པ་ཐོབ་པ་ནས་སོ། །ཡན་
ལག་ ལ་ བཞི། མཚན་ ཉིད། སྒོམ་ཚུལ། སྤོགས་ ཆོག ཡན་ ལག་ གཞན་བཤད་
པའོ༑ ༑དང་པོ་ནི། གང་ཞིག་འཛིན་པ་མཐར་ཕྱིན་སྟོབས་ཀྱིས་སྟོང་གཟུགས་
མཚན་ཉིད་པ་སྣང་བའི་ཡས་བབས་བདེ་ཆེན། དབྱེ་ན་ཕྱག་རྒྱ་གསུམ་ལ་བརྟེན་
པའི་རྣལ་འབྱོར་གསུམ་ཞེས་གསུངས་ཡང་། བཞི་ཡིན་ཏེ། ཡེ་ལེའི་གྱ་གསུམ་པ།
ལོག་པ་བཞིས་ཕྱག་རྒྱ་བཞི་ཀ་བརྟེན་པར་གསུངས་ཤིང་ཡེ་རྒྱ་ལ་བརྟེན་ནས་སྒོམ་
ཚུལ་གྱི་སྐབས་སུ། རྣལ་འབྱོར་གྱི་གཏུམ་མོ་དང་ཏིང་ངེ་འཛིན་གྱི་ཕྱག་རྒྱའམ་
གཏུམ་མོ་གཉིས་སུ་མཛད་པའི་ནང་གི་སྲོག་རྩོལ་ཞེས་གསང་འདུས་པ་ལས་
གྲགས་པ། འདིར། གློག་གི་དབྱུག་པའི་རྗེས་མཐུན་འཕོ་མེད་བདེ་བ་བསྐྱེད་པར་
བྱེད་མ་མཚན་ཉིད་དང་ཡན་ལག་ཡོངས་སུ་རྫོགས། །ཞེས་པ་ནང་གི་གཏུམ་མོ་
དམ་ཚིག་གི་ཕྱག་རྒྱ་ཉིད་ལ་མཛད་འདུག་པ་འདི་འཐད་པའི་ཕྱིར་རོ། །དེ་ལྟར་ན་
དབང་རྣོན་རི་རབ་ཀྱི་རྡུལ་དང་མཉམ་པའི་ཕྱག་ཆེན། དབང་འབྲིང་དཀྱིལ་འཁོར་
ལྷ་གྲངས་དང་མཉམ་པའི་ཡེ་རྒྱ་དང་། གཏུམ་མོ་དམ་རྒྱ་གང་རུང་། དབང་རྟུལ་
མཚན་ལྡན་ རང་ རིགས་ཀྱི་ལས་རྒྱ་ཞེས་གསུངས་ ཡང་དུས་འཁོར་བ་གཞན་
རིགས་གཙོ་བོར་བྱེད་པས། དོན་གྲུབ་ཀྱི་རྣལ་འབྱོར་པས་སྤྱན་མའི་རིགས་ཅན་
དང་སྦྱོར་བ་སོགས་དགོས་ཀྱང་། རིགས་ལྔར་བསྡུད་པའི་ཚེ་དྲུག་པ་ཡང་ལྔ་པར་
བསྡུས་པ་ན་དེ་གཉིས་ཕན་ཚུན་སྦྱོར་བ་ལ་རང་རིགས་ཀྱི་ཐ་སྙད་ཀྱང་ཅུང་ཟད་
རུང་ངོ༌། །གཉིས་པ་ལ་ཕྱག་རྒྱ་བཞི་པོ་གང་ལ་བརྟེན་ཀྱང་ངེས་པ་དྲུག་གི་དང་པོ་
གཉིས༑ འཛིན་པ་དང་འདྲ་ལྟ་ སྟངས་ནི། གསང་འདུས་ ཕྱི་མར། སྒྲུབ་པ་ཆེན་
-356-



ཐ་མར་དགེ་བའི་ཁྲིད་ཡིག་དྲན་ཏིང་བདེ་ཆེན་རོལ་མཚོ།
པོའི་དུས་སུ་ནི། །སངས་རྒྱས་མངའ་བདག་གཟུགས་ཅན་ནོ། །ཞེས་ཏིང་ངེ་འཛིན་
ལ་སངས་རྒྱས་མངའ་བདག་གི་རྣམ་སྣང་ཆོས་བདུན་ལྡན་གྱི་ལྟ་སྟངས་གསལ་
བར་གསུངས་ཤིང་། སྔར་ཡན་ལག་གཉིས་གཉིས་ལྟ་སྟངས་གཅིག་པར་བསྟན་པ་
བཞིན་འདི་གཉིས་ཀྱང་གཅིག་པར་བྱས་ནས་མིག་སྣ་རྩེར་ཕབ་ཏེ་ཟིམ་བུས་ལྟ་བ་
ཉིད་ཡིན་པས། ཐིག་ལེ་སོ་སོའི་སྟོང་གཟུགས་ལྟ་བའི་ཚེ་དང་དེའི་ཐད་དུ་ཞེ་དང་།
ཁྲོ་དང་། ཞི་མ་ཁྲོ་དང་ཞི་བ་གསུམ་དུ་བྱས་ནས་གཙུག་ཏོར་དང་། མཛོད་སྤུ་དང་
སྣ་རྩེར་ལྟ་བར་བཤད་པ་རྣམས་ལ་ཁུངས་མི་སྣང་ཞིང་། ལམ་འོག་དང་བར་དང་
གོང་གསུམ་དུ་རྩོལ་ཤུགས་དྲག་པོ་དང་བར་མ་དང་ཞན་པས་འགྲུབ་པ་ཆོས་ཉིད་
ཡིན་པས་ལྟ་སྟངས་ཇེ་དམར་གཏོང་བར་རིགས་པ་དང་ལྡན་ནོ། །བྱེད་བཅིངས་
སྔར་བཞིན་ལས་གཙོ་བོར་བུམ་པ་ཅན་གྱིས་འཆིང་བའོ། །འཇོག་ཚུལ་ནི། ཡུལ་
སྟོང་གཟུགས་ཀྱི་དང་། རྟོག་ངོར་ཤར་བའི་དང་། ཕྱི་རོལ་མཚན་ལྡན་གྱི་ལས་རྒྱ་
རྣམས་གང་ལ་རྟེན་ནའང་། མཁའ་གསང་དང་། གནས་དྲུག་བྱིན་གྱིས་བརླབས་
པ་རྣམས་མངོན་རྟོགས་ཀྱི་ཐིག་ལེའི་རྣལ་འབྱོར་ཇི་བཞིན་སྐད་ཅིག་ཙམ་གྱིས་
བྱས་ལ་བདེ་བ་སྦར་ནས་ཡས་བབས་ཀྱི་དགའ་བཞི་ངེས་པ་དང་། དེ་སྟོང་ཉིད་
དང་སྦྱར་བའི་བདེ་སྟོང་ལ་ཡུན་རིང་དུ་བསྐྱང་ཞིང་མཐར་མས་བརྟན་རྗེས་མཐུན་
པས་ཟློག་ནས། འཕྲུལ་འཁོར་གྱིས་ལུས་ལ་ཁྱབ་པར་བྱ་བ་རྣམས་ཁྱད་མེད་དུ་བྱ་
ཞིང་༑ དམ་ཚིག་གི་ཕྱག་རྒྱ་ལ་བརྟེན་པ་ནི། འཛིན་པར་བཤད་པ་ཇི་བཞིན་དུ་རྩ་
འཁོར་གསལ་བཏབ་པའི་ལྟེ་བར་ཧོ༔ ཡིག་གེ་རང་བཞིན་པའི་ཐིག་ལེ་ལ་གནད་
དུ་བསྣུན་པས། ལྟེ་བའི་རྩ་འདབ་བདུན་ཅུ་རྩ་གཉིས་ཀྱི་རྩེ་མོ་ན་ཞུགས་པའི་ཧོ༔
ཡིག་ཡེ་ཤེས་རྡོ་རྗེའི་རང་བཞིན་ཞེས་སོགས་ཐིག་ལེའི་རྣལ་འབྱོར་ཇི་བཞིན་དུ་
-357-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
འབར་ནས་དགའ་བཞི་འདྲེན་པ་སྟེ། འདི་ནི་བཞིན་ལག་གི་རྣམ་པ་ཅན་ལ་མ་
བརྟེན་པར་ནང་གི་གཏུམ་མོ་ཁོ་ནས་བདེ་ཆེན་འདྲེན་པའོ། །དེ་ལྟར་ན་དབང་
མདོར་བསྟན་དུ། ལས་ཀྱི་ཕྱག་རྒྱའི་རབ་སྦྱོར་དང་། །ཡེ་ཤེས་ཕྱག་རྒྱའི་དམིགས་
པ་དང་། །ཕྱག་རྒྱ་ཆེན་པོ་གཅིག་སྦྱོར་ལས། །མི་འགྱུར་བ་དེ་འཕེལ་བར་འགྱུར།།
ཞེས་དང་། བསྡུས་རྒྱུད་དུ། འགྱུར་བ་མེད་པའི་བདེ་བའི་འབྲས་གཏེར་ཕྱག་རྒྱ་
བཞི་པོ་འདི་དག་ཞེས་གསུངས་པ་རྣམས་གུང་སྒྲིག་ན། བླ་མ་སྔ་མ་དག་གསུང་པ་
ལྟར་བཞི་སྦྱོར་གསུམ་སྦྱོར་ལ་སོགས་པའི་ཐ་སྙད་རུང་བར་མངོན་ཏེ། ལས་རྒྱ་ལ་
བཞི་ཀ་སྦྱར་བའང་སྲིད་ལ་ཕྱག་རྒྱ་ཆེན་པོ་མ་གཏོགས་པ་གསུམ་དང་། ཡེ་རྒྱ་ལ་
ལས་རྒྱ་མ་གཏོགས་པ་གསུམ་དང་། ཕྱག་ཆེན་ལའང་དམ་རྒྱ་གཅིག་པོ་སྦྱར་བ་
ངེས་པར་འོང་ངོ༌། །འདི་དག་ནི་གཙོ་བོར་རྗེས་དྲན་མཚན་ཉིད་པའི་བསྐྱང་ཚུལ་
ཡིན་ལ། རྗེས་མཐུན་པ་ནི་ཡེ་རྒྱ་ལ་རྟེན་ནས་ཡིད་ངོར་བདེ་བ་རྗེས་མཐུན་པ་
བསྐྱེད་པ་དང་མོས་པར་བྱེད་པ་ཙམ་དུ་ཟད་པས། འདི་འདོད་ཆགས་ཆེན་པོའི་
ཏིང་ངེ་འཛིན་ཞེས་བྱ་བ་སྔགས་ལམ་གྱི་གཙོ་བོར་མཐོང་ནས་སྤྲོ་བ་སྐྱེས་ན། ཡན་
ལག་དང་པོ་བཞི་ལ་ནན་ཏན་དུ་བྱ་ཞིང་། དེ་དག་གི་ཡང་རྩ་བ་སྔོན་འགྲོ་ལ་འབད་
པར་བྱའི། གཞན་དུ་ན་རང་གཞན་བསྟན་པ་དང་བཅས་པ་ལ་གནོད་པའི་རྒྱུར་
འགྱུར་བས། མི་ཚེ་རླུང་སྦྱོར་དང༌། གཏུམ་མོ་དང་། ཐིག་ལེའི་རྣལ་འབྱོར་ལ་
བཀྱལ་བར་བྱས་ནས་རིམ་པ་བཞིན། ལྡང་བའི་ཚེ་འཁར་བ་སོགས་ལ་རྟེན་
དགོས་པ་དང། སྨད་གྲང་བས་ཁྱེར་བ་དང། བ་སྤུའི་རྩ་བ་ཐལ་མདོག་དུ་སོང་བ་
མི་བྱའོ། །མྱོང་རྟགས་ནི། ཕྱག་རྒྱ་གསུམ་མམ་བཞི་པོ་གང་ཡིན་ཡང་རུང་། རླུང་
ཐིམ་རིམ་གྱི་དུ་སོགས་ཀྱི་མཚན་མ་སྔར་བས་བརྒྱ་འགྱུར་སྟོང་འགྱུར་གྱིས་གསལ་
-358-



ཐ་མར་དགེ་བའི་ཁྲིད་ཡིག་དྲན་ཏིང་བདེ་ཆེན་རོལ་མཚོ།
བའི་མཐར་སྣང་མཆེད་ཐོབ་གསུམ་གྱི་ཉེར་ཐོབ་མུན་པ་ཆེན་པོའི་འཇུག་ཏུ་ལྷན་
སྐྱེས་འོད་གསལ་རྟོག་བཅས་རྫོགས་པའི་འཇུག་ཏུ་བཤད་མ་ཐག་པའི་སྟོང་
གཟུགས་ལྟེ་བར་ལྡང་བ་ནི་དངོས་ཀྱི་ཡིན་ལ་རྗེས་མཐུན་པའང་ཅུང་ཟད་ཆོས་
མཚུངས་པ་རྣམས་དེ་བཞིན་དུ་ འཆར་བའོ། །སྤོག་ཆོག་ནི། ཕྱག་རྒྱ་ཆེན་མོའི་
སྤོགས་ཆོག་ནི། །ལས་ཀྱི་ཕྱག་རྒྱ་ཁོ་ནའོ། །ཞེས་སོགས་བཤད་པ་ལྟར་ལས་རྒྱ་
དངོས་སམ་རྗེས་མཐུན་པ་ལ། འགྲེལ་ཆེན་དུ། གལ་ཏེ་གཟུགས་ཀྱིས་དགའ་བར་
མ་གྱུར་ན། །དེའི་ཚེ་པདྨ་རྡོ་རྗེའི་སྒྲའམ་ཞེས་པ་དལ་བུ་དག་གིས་བྱ་ཞེས་དང་།
དེའང་མ་གྲུབ་ན། རང་གི་ལག་པ་དག་གིས་གསོར་བ་བདེ་བའི་སླད་དུ་སྟེ། །ས་
བོན་སྟོང་པ་མིན་པའི་བདེ་བ་འདི་ནི་འཆི་བའི་འཇིགས་འཕྲོག་འདི་ནི་དཔལ་ལྡན་
བླ་མའི་ཞལ། །ཞེས་གསུངས་པ་དང་། བསྟེན་པའི་དོན་དུ་ལག་པའི་ཕྱག་རྒྱ་རང་
གི་སྙིང་ཁའི་དབང་སོན་སྐྱོན་རྣམས་ཀུན་ལས་རྣམ་པར་གྲོལ། །ཞེས་སོགས་ལ་བ་
རྟེན་ནས་ཀྱང་སྟེ། ཁམས་མི་འཛག་ཅིང་འཕེལ་བའི་ཐབས་སྒོ་དུ་མ་ནས་བྱ་ལ་དེ་
ཡང་ཤིན་ཏུ་གསང་བའི་སྤྱོད་པས་སོ། །བཞི་པ་ནི། ལམ་འདིའི་ཡན་ལག་གི་གཙོ་
བོ་ལུས་ལ་དཀའ་ཐུབ་ཀྱིས་མི་གདུང་། མི་འདོད་པ་ཅི་བྱུང་ཡང་སེམས་ལ་ཟུག་རྔུ་
མི་བྱ། གང་ཤར་བདེ་བར་འཆར་བ་ལ་མཉམ་རྗེས་ཀུན་ཏུ་བསླབ། རྒྱུད་གཞན་
དུ༑ དེ་ལ་ག་པུར་རྒྱུ་ཡི་ཕྱིར། །ཤ་ནི་བཟའ་བ་ཉིད་དུ་བྱ། ཁྱད་པར་དུ་ཡང་ཆང་
ཉིད་དོ། །ཞེས་ སོགས་ དང༌། འདིར། ཤིན་ཏུ་དགའ་བའི་ དགའ་ བ་ ལ་ གནས་
འཇིག་རྟེན་ལམ་ལས་རབ་གྲོལ་རིགས་དང་རིགས་མིན་མངོན་སྒྲོད་ཅིང་། །ལུས་
སྟོབས་བདེ་སྟེར་བཟའ་དང་བཏུང་བ་སོགས་ལྡན་རྣལ་འབྱོར་པའི་བསྒོམ་པར་
བྱ༑ ༑ཞེས་སོགས་གསུངས་པ་དང་། ལམ་འབྲས་སུ་ཡུལ་གྱི་བདུད་རྩི་བརྟེན་པར་
-359-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ཡང་ཡང་གསུངས་པ་ལྟར་གཟུགས་མཛེས་པ་ལ་སོགས་འཁོར་བའི་རྒྱུའི་སྲེད་པ་
སྤངས་ཏེ་བདེ་ཆེན་གྱི་རྒྱུར་བརྟེན་པ་དང་། ཤ་ལྔ་དང་བདུད་རྩི་ལྔ་དངོས་སམ་
རིལ་བུ་སོགས་ལ་བརྟེན་ནས་དེར་མོས་པས་བཟའ་ཞིང་བཏུང་བ་དྲང་དོན་དང་།
ངེས་དོན་དུ་དབང་ཡུལ་རྒྱས་པར་བྱ་ཞིང་ག་བུར་མ་ཉམས་པར་སྲུང་བ་བཞིན་དུ།
ལུས་ཀྱི་བཤང་གཅི་ཤ་ཁྲག་བཞིའི་ཡང་སྙིགས་མ་ནད་སྐྱེད་པ་རྣམས་དོར་ཞིང་
དྭངས་མ་ཡེ་མ་ཉམས་པར་བསྲུང་སྟེ། བཤང་གཅི་དོར་བའི་ཚེ་ཡང་། སོར་མོ་
བསྐུམ༑ ཉ་བཞི་སྒྲིལ། མིག་གྱེན་དུ་བགྲད། རྒྱུ་མ་སྒལ་ཚིགས་ལ་སྦྱར། ལྕེ་རྩེ་
ནང་དུ་རློག་པ་སོགས་ཀྱི་ལུས་གནད་དང་གཙོ་བོ་འོག་རླུང་རགས་པ་ཕུལ་ཞིང་ཕྲ་
བ་དམ་དུ་བཟུང་བས་དྭངས་སྙིགས་ཕྱེ་སྟེ། དོར་ནས་བྱས་ཏེ། གཞན་དུ་དེ་དག་གི་
དྭངས་མར་མ་ཟད་ཟླ་བའི་དྭངས་ཀྱང་འཆོར་བའི་ཕྱིར་རོ། །སྤྱོད་ལམ་ཀུན་ཏུ་ཐུར་
སེལ་ལྟེ་འོག་ཏུ་འཐེན་པའི་ངང་ལ་སྡོད་པ་དང་། བཤང་ལམ་བཏིང་པས་དཀག་
སྟེ་འདུག་པ་དང་། སྨད་ལ་སྤ་ཆར་བགོ་བ་ལ་སོགས་པ་བྱའོ། །ཚད་མ་ནི། བླ་མ་
རྣམས་རྡོ་རྗེ་སྙིང་འགྲེལ་གྱི་དངོས་བསྟན་ལ་བསྟེན་ནས་རྣལ་འབྱོར་མངོན་སུམ་དུ་
བཞེད་ཀྱང་། སོ་སྐྱེའི་ལམ་དུ་གསུངས་ཤིང་རིགས་པས་ཐོབ་པར་ལྟར་རང་རེ་
རྣམས་ཀྱང་བཞེད་པ་དང་འགལ་བས། ཕྱིར་ལྟས་གཞན་རིག་གི་རིག་ཚུལ་དང་མི་
མཐུན་པར་བདེ་བ་ནང་དུ་མྱོང་ཞིང་སྟོང་གཟུགས་ནང་དུ་མཐོང་ལ་རྣལ་འབྱོར་པ་
སོ་སོར་རང་གི་རིག་པས་རང་རིག་མངོན་སུམ་དུ་ཁོ་བོ་སྨྲའོ། །དག་དབྱེ་ནི། ཆུ་
ཁམས་པའི་ཕུང་ཁམས་དབང་ཡུལ་ལས་བྱ་དྲུག་འདིའི་དག་བྱ་དང་འདི་དེ་དག་
སྦྱོང་བྱེད་ དང༌། འཛག་ འཕོ་མེད་པའི་ཚུལ་ཁྲིམས་ ཀྱི་ ཕར་ ཕྱིན། རྒྱལ་བ་འོད་
དཔག་མེད་དོ། །དབྱེ་བ་ནི། བསམ་དང་འདོད་དང་ལུས་ལ་རིམས་དང་ཁ་མཆོག་
-360-



ཐ་མར་དགེ་བའི་ཁྲིད་ཡིག་དྲན་ཏིང་བདེ་ཆེན་རོལ་མཚོ།
པདྨ་སྐམ་དང་ཟས་ལ་རབ་ཏུ་མི་འཇུག་དང་། །འདར་དང་སྨྱོ་དང་རབ་ཏུ་རྨོངས་
པར་གྱུར་དང་ཡིད་ནི་རྣམ་ པར་ འཁྲུལ་དང་དྲག་ཏུ་བརྒྱལ་བ་རྣམས། །ཞེས་
གསུངས་པའི་འཁྲིག་པའི་གནས་སྐབས་བཅུའི་ཡོན་ཏན་གྱི་བདེ་བ་བཅུ་སྟེ། སྦྱོར་
བ་རྣམས་ཀྱང་དངོས་གཞིར་བསྡུས་པའི་དབྱེ་བའོ། །འབྲས་བུ་ནི། གནས་སྐབས་
སུ་རང་སྟོང་གཟུགས་ཀྱི་ལྷར་མཐོང་ཞིང་དེ་ལས་འོད་ཟེར་འཕྲོས་པས་ནམ་མཁའ་
ཁེངས་པ་དང་རང་ལུས་འོད་ཀྱིས་སྐོར་བ་སོགས་འབྱུང་གསུང་ཡང་འདི་ཙམ་
དངོས་གནས་མ་ཡིན་པར་ཡིད་ངོའི་སྣང་བ་ཙམ་ཡིན་པའི་སྲོག་རྩོལ་ནས་ཀྱང་
འབྱུང་བར་གསུངས་པས། རྒྱུད་འགྲེལ་དུ་ རྗེས་དྲན་ དག་ པས་འོད་ ཀྱི་དཀྱིལ་
འཁོར་འབྱུང་བར་གསུངས་པ་ནི་སྔར་བཤད་པ། ལྟེ་བའི་ནང་གི་ལ་དགོངས་ལ།
ཀྱང་གི་སྒྲས་བ་སྤུའི་ཁུང་བུ་ནས་འོད་ཟེར་ལྔ་འཕྲོ་ཞིང་ངེས་པར་ རྒྱུའོ་ཞེས་
གསུངས་པ་དང། ཏིང་ངེ་འཛིན་དངོས་སུ་འདྲེན་པའོ། །མཐར་ཐུག་དག་བྱ་དྲུག་
པོ་དག་པའི་སྤངས་རྟོགས་དང་ལྷ་དཀར་པོ་དྲུག་ཚན་འགྲུབ་པར་འགྱུར་རོ། །དེ་
ལྟར་ན། གསུམ་པའི་ལམ་མཆོག་བཅུ་པའི་སྤང་རྟོགས་སྒྲུབ། །རྣལ་འབྱོར་ཐ་མ་
རང་རིག་འདོད་ལྷ་འཛིན། །ལྟེ་བར་འོད་ཀྱི་སྟོང་གཟུགས་ཕྱག་ཆེན་སྒྲུབ། །སྒྲུབ་
པའི་ཡན་ལག་རྗེས་དྲན་མཐར་ཕྱིན་ཤོག །ཅེས་པས་བསྡུས་སོ། །གཉིས་པ་ཏིང་
ངེ་འཛིན་ལ་ཡང་རྣམ་གཞག་དྲུག་གི་དང་པོ་མཚན་དོན་ནི། རྗེས་དྲན་གྱི་སྒྲུབ་པའི་
རྣམ་ཀུན་མཆོག་ལྡན་གྱི་སྟོང་གཟུགས་དང་མི་འགྱུར་བའི་བདེ་ཆེན་ངོ་བོ་གཅིག་ཏུ་
སྦྱར་ནས་རྩེ་གཅིག་ཏུ་གནས་པའི་རྣལ་འབྱོར་རོ། །དུས་མཚམས་ནི། ལས་རྒྱ་ལ་
སྦྱར་ཡང་འཕོ་བ་མེད་པའི་སྐབས་ནམ་ཐོབ་པ་སྟེ་རྗེས་དྲན་མཐར་ཕྱིན་ནས་སྒོམ་
མོ༑ ༑ཡན་ལག་ལ་མཚན་ཉིད་སྒོམ་ཚུལ་ སྤོགས་ཆོག འབྲས་བུ་འགྲུབ་དུས་
-361-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
བརྟན་པའོ། །དང་པོ་ནི། ཤེས་བྱ་རྣམ་ཀུན་མཆོག་ལྡན་གྱི་སྟོང་གཟུགས་དང་ཤེས་
པ་མཆོག་ཏུ་མི་འགྱུར་བའི་བདེ་ཆེན་གཉིས་ངོ་བོ་གཅིག་ཏུ་འདྲེས་པས་ཕུང་
ཁམས་སྒྲིབ་བྲལ་དུ་ཟ་བར་བྱེད་པའི་སྤོང་གཉེན་ནོ། །སྒོམ་ཚུལ་གྱི་དབྱེ་བ་ཡང་།།
རྗེས་དྲན་བཞིན་དུ་ཕྱག་རྒྱ་གསུམ་ལ་རྟེན་པའི་ཏིང་ངེ་འཛིན་གསུམ་ཞེས་གྲགས་
ཀྱང་༑ སྦྱོར་བའི་དབང་དུ་བྱས་ཀྱི་དངོས་གཞི་ནི་ཕྱག་ཆེན་ཁོ་ན་ལ་བརྟེན་པ་སྟེ།
འཕགས་པའི་རྟོག་མེད་དང་མི་འགྱུར་བའི་བདེ་ཆེན་ཡིན་པས་སོ། །ཡང་ན་སྙན་
རྒྱུད་ལས། རབ་ཀྱི་དང་པོས་རྟོགས་པ་སྟེ། འབྲིང་གི་སྲོག་རྩོལ་སོགས་སོ། །ཐ་
མས་དྲུག་པོ་རིམ་པས་སྒོམས་ཞེས་བཤད་པ་ལྟར། དབང་པོ་རྣོ་རྟུལ་ལམ། སྐྱེ་བ་
སྔ་མར་གོམས་པ་ཆེ་ཆུང་གི་དབང་གིས་རབ་སོར་བསྡུད་རྐྱང་པ། འབྲིང་དེ་དང་
སྲོག་རྩོལ་བསྒོམ་པས་གཞན་རྣམས་ཆེད་ཀྱིས་སྒོམ་མི་དགོས་པར་རྩོལ་མེད་དུ་
རྟོགས་པ་སྐྱེ་བ་གཉིས་དང། ཐ་མ་རེ་རེ་ཡང་རྩོལ་བཅས་སུ་བསྒོམ་དགོས་པ་
གསུམ་ལས་འཁྲུངས་པའི་ཏིང་ངེ་འཛིན་གསུམ་མོ། །སྒོམ་ཚུལ་ལ། ལས་རྒྱ་དང་
ཡེ་རྒྱ་དང་ཕྱག་ཆེན་ལ་བརྟེན་ནས་སྒོམ་ཚུལ་ལོ། །ཞེས་གསུངས་ཡང་། འདིར་
རྟོགས་ངོའི་ཡེ་རྒྱ་རྗེས་ཐོབ་དག་པ་བའི་སྐབས་སུ་ཅུང་ཟད་སྲིད་ཀྱང་ཤས་ཆུང་ལ།
གཙོ་བོ་ནི་སྔར་གྲུབ་པའི་སྟོང་གཟུགས་སྣ་ཚོགས་ཡུམ་ཉིད་ལ་བརྟེན་པའི་མི་
འགྱུར་བའི་བདེ་ཆེན་སྒོམ་ཞིང་། དེའི་བོགས་འདོན་དུ་སྔར་བཤད་པའི་ཐིག་ལེ་
དྲུག་གི་འཛིན་པ་སྤྱི་དང་ཁྱད་པར་ལྟེ་བར་གནད་དུ་བསྣུན་པ་ནང་དང་། ལས་རྒྱ་
མཚན་ཉིད་དང་ལྡན་པས་རྒྱས་པར་བྱེད་པ་ཕྱི་སྟེ། ཕྱི་ནང་གི་ཐབས་གཉིས་ཀྱི་
སྒྲུབ་ཅིང་དེ་ཡང་དྲང་དོན་བསྐྱེད་རིམ་ལ་ཁྲོ་བོ་ཤིན་ཏུ་སྟོབས་དང་། རྨུག་བྱེད་
དང་༑ ཤེས་ རབ་མཐར་ བྱེད་དང་། ཁེངས་བྱེད་རྣམས་ ཀྱིས་ རིམ་པ་བཞིན་དུ་
-362-



ཐ་མར་དགེ་བའི་ཁྲིད་ཡིག་དྲན་ཏིང་བདེ་ཆེན་རོལ་མཚོ། །
དགུག་པ་དང་གཞུགས་པ་དང་བཅིངས་པ་དང་མཉེས་པར་བྱེད་པར་གསུངས་
པའི་ངེས་དོན་ནང་གི་རླུང་མེ་ས་ཆུ་བཞིས་རིམ་པ་བཞིན་བྱང་སེམས་སྤྱི་བོ་ནས་
དགུག་པ་དང། འཁོར་ལོ་རྣམས་ཀྱི་ཐིག་ལེར་བཞུགས་པ་དང༌། མགྱོགས་པར་
འགྲོར་མི་སྟེར་བར་རྩ་འཁོར་དུ་བཅིངས་བ་དང་འཕོས་ན་ཆགས་བྲལ་དུ་འགྲོ་
བར་མི་སྟེར་བར་བདེ་བ་གནས་པའི་ཚུལ་གྱིས་མཉེས་པར་བྱེད་པ་སྟེ། ཏིང་ངེ་
འཛིན་ཐོབ་རྗེས་ཀྱི་ཡས་འབབ་འདི་དག་ནི་རྗེས་དྲན་དངོས་མིན་གྱི། སྒོམ་སྤང་
སྤོང་བའི་སྦྱོར་བ་ཉེར་སྡོགས་ཀྱི་ལམ་ཐམས་ཅད་སྦྱོར་ལམ་རྗེས་མཐུན་པར་
བསྡུས་པ་བཞིན་དུ་རྗེས་སུ་མཐུན་པར་ཁས་བླངས་པར་བྱའོ། །དེས་ན་མཁས་པ་
དག་གིས་སྐབས་འདིའི་ཡས་བབས་དགའ་བཞིའི་དགའ་བ་དང་པོ་གསུམ་རྗེས་
དྲན་དངོས་དང་། བཞི་པ་ཏིང་ངེ་འཛིན་དངོས་ཡིན་ཞེས་བྲིས་པ་ནི། གཉིས་ཀ་
ནོར་ཏེ། ཡས་བབས་ཡིན་ན་ཏིང་ངེ་འཛིན་པར་འགལ་ཞིང། མཐོང་ལམ་ཐོབ་
རྗེས་སུ་སྦྱོར་ལམ་དངོས་ཡོད་པར་འདོད་པ་ནི་ལམ་སྤྱིའི་གོ་རིམ་དང་འགལ་བའི་
ཕྱིར་རོ། །དེ་རྗེས་ཏིང་ངེ་འཛིན་དངོས་སུ་འགྲོ་བའི་མས་བརྟན་ནི་བསྐྱེད་རིམ་ལ་
སྤྱན་སོགས་བཞི་དང་ཐུན་མོང་དུ་ཞུ་བ་གླུས་བསྐུལ་བའི་ངེས་དོན། ལུས་ཀྱི་ས་
སོགས་ཁམས་ལྔའི་དྭངས་མས་ལེགས་པར་བསྐྱོད་པའི་ལྟེ་སྙིང་འགྲིན་དཔྲལ་
གཙུག་ཏོར་དུ་དཀར་ཆ་རགས་པ་རིམ་པ་བཞིན་དུ་གཤེགས་ནས་དགའ་བཞི་བ་
སྐྱེད་རིམ་ལེགས་པར་ངོས་བཟུང་སྟེ་འཛིན་སྟངས་སྟོང་ཉིད་ཀྱི་རྣམ་ལྡན་དུ་བསྐྱེད་
པའི་ཏིང་ངེ་འཛིན་ཁྱད་པར་ཅན་བསྐྱེད་ཅིང་བརྟན་པར་བྱ་ལ། དེའི་རྐྱེན་གྱིས་
ཁམས་དྭངས་མའི་དྭངས་མ་ནི་ནོར་བུའི་རྩེ་ནས་སྟེང་དུ་རིམ་པ་བཞིན་བརྟན་ཞིང་
གཡོ་མེད་དུ་གྱུར་པ་ལ་བརྟེན་པའི་འགྱུར་མེད་བདེ་བའི་སྐད་ཅིག་ཉི་ཁྲི་ཆིག་སྟོང་
-363-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
དྲུག་བརྒྱ་རྣམས་རིམ་གྱི་རྫོགས་པར་འགྱུར་བར་འཕགས་པའི་མཉམ་གཞག་
འགྲུབ་ཚུལ་ཡིན་པས་ལས་དང་པོ་པ་དག་གིས་ནི་མོས་པར་བྱ་བ་ཙམ་དུ་ཟད་དོ།།
དེས་ན་བླ་མ་དག་འདིའི་སྐབས་ཀྱི་ལུས་གནད་ལྟ་སྟངས་སེམས་ཀྱི་འཇོག་ཚུལ་
སོགས་ད་ལྟའི་ལས་དང་པོ་པ་དང་བསྟུན་ནས་མཛད་པ་ནི། ཡིད་སྨོན་རྗེས་མཐུན་
པའི་སྒོམ་ཚུལ་ཙམ་དུ་ཟད་ལ། དེ་ནི་ཇི་སྐད་བཤད་པའི་མཚན་ཉིད་རྣམས་ཤེས་
པར་བྱས་ནས་མོས་ངོར་དེ་དང་དེ་སྒྲུབ་ཚུལ་དེ་བཞིན་དུ་བྱས་པ་དང་། དེ་ལྟར་
བྱས་པས་དེ་དང་དེ་གྲུབ་པར་མོས་པ་བརྟན་པོ་དང་སྨོན་ལམ་ཡང་ཡང་དུ་
འདེབས་པ་ཉིད་དོ། །མྱོང་རྟགས་ནི། ལུས་སེམས་མཐའ་དག་རྟག་ཏུ་བདེ་སྟོང་
གིས་ཁྱབ་པར་སྣང་བ་སོགས་དང། ཁྱད་པར་ས་ཐོབ་ནས་འཇིག་རྟེན་གྱི་ཁམས་
མཐོང་ཚུལ་མཆོག་མི་འགྱུར་དུ་གསུང་པ་བཞིན་དུ། ས་དང་པོར་ཕྱོགས་བཅུའི་
འཇིག་རྟེན་གྱི་ཁམས་གཅིག་ཅེས་པ། འཇིག་རྟེན་འདི་དབུས་སུ་བཞག་པའི་
ཕྱོགས་བཅུ་ཀར་སྟོང་སྟོང་ཚང་བ་ནི་གཅིག་ཡིན་ལ། གཉིས་པ་ནས་བཅུ་གཅིག་
པའི་བར་དུ་ཉིས་འགྱུར་དུ་འདྲེས་པས་སྟོང་ཉི་ཤུ་བཞི། བཅུ་གཉིས་པ་ལ་ཕྱོགས་
བཅུར་ཡང་། གྲངས་མེད་པ་ཆེན་པོའི་ཆེན་པོ་མཐོང་བར་གསུངས་པ་སོགས་ཏེ།
ཕར་ཕྱིན་ཐེག་པའི་ས་ལ་ཡང་། དེ་ཚེ་དེ་ཡིས་སངས་རྒྱས་བརྒྱ་མཐོང་ཞིང་། །ཞེས་
སོགས་ཡོན་ཏན་བརྒྱ་ཕྲག་བཅུ་གཉིས་དང་། ས་རེ་རེ་ཞིང་བརྒྱ་འགྱུར་སྟོང་འགྱུར་
སོགས་གསུངས་ན་འདིར་ལྟ་ཅི་སྨོས། སློག་ཆོག་ནི། མེ་ནི་དངུལ་ཆུའི་དགྲ་ཉིད་
ཡིན་ཏེ་ མེ་དང༌ བྲལ་ན་དངུལ་ཆུ་ནམ་ཡང་མཆི་བ་མེད། །ཅེས་ སོགས་ ཀྱིས་
གསུངས་པ་ལྟར། རྣལ་འབྱོར་པ་ཁམས་དྲུག་ལྡན་གྱི་ལུས་བདེ་ཁྱད་པར་ཅན་
སྤེལ་བ་ལ་ཁམས་དྲུག་ལྡན་མཚན་ཉིད་ཚང་བའི་ལས་རྒྱ་ལ་བརྟེན་པ་ལས་གཞན་
-364-



ཐ་མར་དགེ་བའི་ཁྲིད་ཡིག་དྲན་ཏིང་བདེ་ཆེན་རོལ་མཚོ།
པའི་ཐབས་ཅུང་ཟད་ཀྱང་མེད་པས་དེ་ཉིད་དང་པོར་སྒྲུབ་པ་དང་གྲུབ་ནས་བོགས་
འདོན་པའི་ལམ་གྱི་བདག་རྐྱེན་དུ་བཟུང་བར་བྱ་ཡི། གང་དག་ལས་རྒྱ་ནི་དབང་
པོ་རྟུལ་པོ་ཁོ་ནའི་དབང་གི་བྱས་ཀྱི། འབྲིང་མཆོག་ཏིང་ངེ་འཛིན་དང་པོར་སྒྲུབ་པ་
དང་གྲུབ་ནས་མཐར་ཕྱིན་པ་གཉིས་ཀ་ལ་དེ་མི་དགོས་པར་སྨྲ་བ་དག་གིས་ནི་
བར་དོའི་རྟེན་ལ་སངས་རྒྱས་མི་འགྲུབ་པའི་རྒྱུ་མཚན་ཅུད་ཟད་ཀྱང་བརྗོད་མི་
ཤེས་སོ། །གཞན་ཡང་ལམ་གོང་མ་གོང་མའི་བོགས་འདོན་ནི། འོག་མ་འོག་མའི་
བསམ་སྦྱོར་དང་ཡོན་ཏན་ཐུན་མོང་རྣམས་རྗེས་ཐོབ་དུ་གསོ་ཞིང་འཕེལ་བར་བྱེད་
པ་ཡིན་པས། མོས་གུས་སོགས་ཀྱི་བསག་སྦྱང་ནི་གནས་སྐབས་ཀུན་གྱི་ཕྱོགས་
ཆོག་ཏུ་ཤེས་པར་བྱ་ཡི། ལམ་མཐོན་པོར་སླེབ་ནས་འོག་མ་ལ་སྤོང་སེམས་བྱེད་པ་
དག་གིས་ནི་ཡོན་ཏན་ཡར་ལྡན་དུ་སྐྱེད་པའི་དོན་མ་རྟོགས་སོ། །འོ་ན། དོན་ཤེས་
པས་ནི་ཆོས་རྣམས་ཀུན། །གཟིངས་དང་འདྲ་བ་ཉིད་དུ་རིག །ཅེས་སོགས་དང་
ཉན་རང་གི་ལམ་གྱི་ཐེག་ཆེན་ལ་བར་ཆད་བྱེད་པར་བཤད་པ་ཅི་ཞེ་ན། རང་རང་
གི་ཐུང་མོང་མིན་པའི་བསམ་སྦྱོར་དང་དྲི་མ་དང་འདྲེས་པ་ལ་དགོངས་པས་གཉིས་
ཀ་མི་འགལ་ལོ། འབྲས་བུ་འགྲུབ་དུས་ནི། ཏིང་ངེ་འཛིན་དང་པོ་ཐོབ་ནས་ཉི་ཁྲི་
ཆིག་སྟོང་རྫོགས་པ་ལ་ཉི་ཞག་འགའ་ཡིས་ཞེས་པ་ལོ་གསུམ་ཕྱོགས་གསུམ་ནི་
ནམ་ཡང་དགོས་པར་གསུངས་ལ། མཁས་པ་དག་སྐྱེ་བ་བདུན་ལ་སོགས་པ་
དགོས་པར་ཡང་བཞེད་མོད། ལམ་དུ་རབ་ཞུགས་འཆི་བར་གྱུར་ན། དེ་ཚེ་དེའི་
འཛིན་པས་སྐྱེ་བ་གཞན་ལའོ། །ཞེས་པ་ནི། ཏིང་ངེ་འཛིན་བཤད་པའི་འཇུག་དུ་
བྱུང་ཡང་སོར་བསམ་ཙམ་ཐོབ་པའི་དབང་དུ་བྱས་པར་སེམས་སོ། །འགྲུབ་ཚུལ་
ནི༑ མས་བརྟན་མཐར་ཐུག་སྐད་ཅིག་མ་དང་པོ་ཐོབ་པ་ན་སྔགས་ཀྱི་མཐོང་ལམ་
-365-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
སྐད་ཅིག་དང་པོ་ཐོབ། འཕོ་རླུང་རགས་པ་ལྟ་ཅི་སྨོས། འཕོ་བའི་བག་ཆགས་ཕྲ་
མོའི་ ས་བོན་གཅིག་བཅོམ། མི་འགྱུར་བའི་བདེ་ཆེན་གཅིག་རྫོགས། ཐིག་ལེ་
འགྱུར་མེད་གཅིག་ནོར་བུའི་རྩེར་བསྟན་ནོ། །དེ་བཞིན་དུ་སྤེལ་བས། སྟོང་བརྒྱད་
བརྒྱ་པ་ཕྲག་གཅིག་གིས་རྡོ་རྗེའི་སྐྱེད་པར་བརྟན། ས་དང་པོ་རྫོགས། སུམ་སྟོང་
དྲུག་བརྒྱས་གསང་གནས་ཀྱི་རྩ་འཁོར་དུ་བརྟན། ས་གཉིས་པ་རྫོགས། དེ་བཞིན་
དུ་ལྟེ་སྙིང་འགྲིན་དཔྲལ་སྤྱི་གཙུག་རྣམས་སུ་ས་གཉིས་གཉིས་རྫོགས་ཏེ། ཐུན་
མོང་མིན་པའི་སྤང་བྱ་ཉི་ཁྲི་ཆིག་སྟོང་དྲུག་བརྒྱ་སྤངས་པས་ལམ་མཐའ་དག་དང་
མཐའ་དག་ལ་ལྟོས་པའི་སྒྲིབ་པ་གསུམ་ཀ་སྤང་ཤིང་། བསོད་ནམས་དང་ཡེ་ཤེས་
དང་ཚུལ་ཁྲིམས་ཏེ་ཚོགས་གསུམ་ཀ་ཡོངས་སུ་རྫོགས་པ་ས་བཅུ་གཉིས་ཀྱི་དབང་
ཕྱུག་གྲུབ་པར་འགྱུར་རོ། །འདིའི་ཐོབ་བྱ་ས་བཅུ་གཉིས་པོ་གང་ཞེ་ན། གནས་
སོགས་བཅུ་གཉིས་དང་མང་དུ་སྦྱར་ཞིང་། དེ་དག་བདེ་དགེས་སུ་རབ་དགའ་
སོགས་དང་སྦྱར་བས་འཁྲུལ་ནས་རྒྱ་བོད་གཞན་ལྟ་ཞོག མཁས་པ་ནཱ་རོ་པཎ་
ཆེན་ཀྱང་དེ་ལྟར་བཞེད་པ་ནི་མི་འཐད་དེ། རྡོ་རྗེ་སྙིང་པོ་བརྒྱན་ལ་སོགས་པ་རྒྱུད་
གཞན་ནས་ཀྱང་གསུངས་པ་བཞིན་དུ་ཀུན་ཏུ་འོད་དང་པོར་བྱས་ནས་སངས་རྒྱས་
ཀྱི་སའི་དབྱེ་བར་མཆོག་མི་འགྱུར་དུ་གསལ་བར་གསུངས་པའི་ཕྱིར་ཏེ། དེ་བཞིན་
གཤེགས་པའི་སྟོབས་བཅུ་བཤད་པའི་རྗེས་སུ། དེ་བཞིན་དུ་ས་བཅུ་གཉིས་ནི།
ཀུན་ཏུ་འོད་ཉི་མའི་དཀྱིལ་འཁོར་ཆེན་པོ་ཐོབ་པའི་ས་དང་། བདུད་རྩི་འོད་ཟླ་བ་
ཆེན་པོ་འོད་གསལ་བའི་ས་དང༌། ནམ་མཁའི་འོད་ནམ་མཁའ་ལྟ་བུར་རབ་ཏུ་
གནས་པའི་ས་དང༌། རྡོ་རྗེ་འོད་ཡིད་དགའ་བའི་ས་དང་། རིན་ཆེན་འོད་མངོན་
པར་དབང་བསྐུར་བ་ལ་གནས་པའི་ས་དང་། པདྨའི་འོད་རང་བཞིན་དག་པ་ཆོས་
-366-



ཐ་མར་དགེ་བའི་ཁྲིད་ཡིག་དྲན་ཏིང་བདེ་ཆེན་རོལ་མཚོ།
དྲི་མ་མེད་པ་ཡོངས་སུ་འཛིན་པའི་ས་དང་། ལས་ཀྱི་འོད་ལས་བྱེད་པའི་ས་དང་།
དཔེ་མེད་པའི་ས་དང་། དཔེ་ཐམས་ཅད་ཀྱི་དཔེ་རབ་ཏུ་རྟོགས་པར་བྱེད་པའི་ས་
དང་༑ ཤེས་རབ་ཀྱི་འོད་བླ་ན་མེད་པའི་ས་དང་། ཐམས་ཅད་མཁྱེན་པ་ཉིད་འོད་
གསལ་བ་ཆེན་པོའི་ས་དང་། སོ་སོ་རང་རང་གིས་རིག་པ་རྣལ་འབྱོར་པའི་ཡེ་ཤེས་
ཡོངས་སུ་རྫོགས་པར་བྱེད་པའི་སའོ། །ཞེས་སོ། །ཚད་མ་ནི། རྡོ་རྗེ་སྙིང་འགྲེལ་
བཞིན་དུ་རང་རིག་མངོན་སུམ་དུ་བཞེད་པ་མང་ཡང་། ཚད་མའི་གཞུང་ནས་འ
བྱུང་བའི་མངོན་སུམ་བཞི་དང་ཅུང་ཟད་སྒོ་བསྟུན་དུ་བྱེད་པ་ན། བཞི་པ་རྣལ་
འབྱོར་མངོན་སུམ་དུ་རིག་ཤིང་། དེ་ལ་འཕགས་པའི་ཡེ་ཤེས་ཀྱི་ཁྱབ་པ་ལྟར་
འདིར་ཡང་ཁས་བླངས་དགོས་པའི་ཕྱིར་དང་། སྙན་རྒྱུད་ལས་ཀྱང་། སྒྲུབ་པ་ཆེན་
པོ་ཞེས་བཤད་དེ། །རྣལ་འབྱོར་མངོན་སུམ་ཡིན་པར་འདོད་། །ཞེས་གསུངས་པ་
ལྟར༑ སྤང་བྱའི་ས་བོན་སྤོང་ཞིང་འཕགས་རྒྱུད་ཀྱི་མཉམ་གཞག་ཡེ་ཤེས་ཡིན་
པར་རྣལ་འབྱོར་མངོན་སུམ་མོ། །དག་དབྱེ་ནི། ཡེ་ཤེས་ཁམས་པའི་ཕུང་ཁམས་
དབང་ཡུལ་ལས་བྱ་སྟེ་དྲུག་དག་བྱ་དང་འདི་དེ་དག་བྱེད་ཡེ་ཤེས་ཀྱི་འོད་ཟེར་
འཇིག་རྟེན་ཀུན་ཏུ་འགྱེད་པས་སྦྱིན་པའི་ཕྱིར་ན། རྒྱལ་བ་རྣམ་པར་སྣང་མཛད་ཀྱི་
ངོ་བོ་ཉིད་དོ། །དབྱེ་བ་ནི། དགག་བྱ་འཕོ་ཆུང་དཀྱིལ་འཁོར་བཅུའི་ས་བོན་འགོག་
པའི་ཆ་ནས་དབྱེ་བ་བཅུ་སྟེ། ཡན་ལག་དྲུག་ཀ་དབྱེ་བ་བཅུ་ པར་བཤད་དོ།།
འབྲས་བུ་ནི། གནས་སྐབས་སུ་དབང་བཅུ་ཐོབ་པའི་བྱང་སེམས་སུ་འགྱུར་ཞིང་
མཐར་ཐུག་དག་བྱ་དྲུག་པོ་སྒྲིབ་བྲལ་གྱི་སྤང་རྟོགས་དང་ལྷ་སེར་པོ་དྲུག་ཚན་
ཡོངས་སུ་རྫོགས་པར་འགྲུབ་བོ། །དེ་ལྟར་ན་སྦྱོར་བ་ཡན་ལག་དྲུག་གི་རེ་རེ་ཡང་
རྣམ་གཞག་དྲུག་གི་སྒོ་ནས་ངོ་བོ་ཡོངས་སུ་རྫོགས་པར་ཉམས་སུ་ལེན་ཚུལ།
-367-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
རིགས་པ་དང་ལུང་རྒྱས་པའི་ཤེས་བྱེད་རེ་ཤིག་བཞག་ནས་ཉམས་ལེན་གྱི་མན་
ངག་ དངོས་ཤིན་ཏུ་ གསལ་ ཞིང་ འདུས་པར་བརྗོད་པ་དེ། བཙན་ཐབས་ དང་
གེགས་སེལ་གྱི་མན་ངག་ཡལ་ག་ཕྲ་མོ་ལྟ་བུ་རྣམས་ཟུར་དུ་བརྗོད་ཅིང་། ཁྱད་པར་
སོར་བསྡུད་དང་འབྲེལ་བའི་བདག་མེད་གྱི་ལྟ་བ་ནི་ལྟ་བ་བརྟག་པའི་མདོར་
བསྡུས་དང་། དེ་བཞིན་དུ་བསམ་གཏན་དང་འབྲེལ་བ་མངོན་ཤེས་སྒྲུབ་ཚུལ།
སྲོག་རྩོལ་དང་འབྲེལ་བ་རླུང་གི་རྣམ་གཞག འཛིན་པ་དང་འབྲེལ་བ་རྩའི་རྣམ་
གཞག རྗེས་དྲན་ཏིང་ངེ་འཛིན་དང་འབྲེལ་བ། ཕྱག་རྒྱ་བརྟག་ཐབས་ཚོགས་
འཁོར་རྒྱས་པ་སོགས་ནི་དེའི་ཐད་ཀྱི་རྒྱུད་འགྲེལ་དང་དེ་དག་གི་དོན་མཐའ་
དཔྱོད་ཆེན་པོ་བསྟན་པའི་རྒྱ་མཚོར་བྲིས་ཟིན་པས་དེར་ལེགས་པར་ལྟ་བར་བྱའོ།།
འདིར་ཏིང་ངེ་འཛིན་བསྡུས་པ་ནི། བཞི་པའི་ལམ་མཆོག་སངས་རྒྱས་སྤང་རྟོགས་
སྒྲུབ༑ ༑འཕགས་པའི་སློབ་ལམ་མི་འགྱུར་བདེ་བ་ཆེ། །ཡེ་ཤེས་སྐུ་སྒྲུབ་བེམ་ཆོས་
མཐའ་དག་སྦྱོང་། །སྒྲུབ་ཆེན་ཡན་ལག་ཏིང་འཛིན་མཐར་ཕྱིན་ཤོག །ཅེས་སོ། དེ་
ལྟར་ཐ་མར་དགེ་བ་དྲན་ཏིང་ལམ། །ཉུང་བསྡུས་གསལ་བར་བཤད་ལས་བདེ་
ཆེན་གྱི། །ལོངས་སྤྱོད་མཆོག་ལ་རྟག་ཏུ་རོལ་བྱེད་ཅིང་། །རྣམ་ཀུན་མཆོག་ལྡན་
སྟོང་གཟུགས་རྫོགས་པར་ཤོག །ཅེས་ཟབ་ལམ་རྡོ་རྗེ་རྣལ་འབྱོར། འགྲན་ཟླ་དང་
བྲལ་བ་སྦྱོར་བ་ཡན་ལག་དྲུག་གི་ཁྲིད་ཡིག་གཞན་ལས་ཆེས་མཆོག་དུ་གྱུར་པ་
བརྗོད་པ་འདི། བླ་མ་དམ་པ་རྣམས་ཀྱིས་རྗེས་སུ་བཟུང་ཞིང་བྱིན་གྱིས་བརླབས་
པའི་ལོ་ཙཱ་བ་ཤེས་རབ་རིན་ཆེན་རྒྱལ་མཚན་དཔལ་བཟང་པོས། ཐམས་ཅད་
འདུལ་ཞེས་བྱ་བ་མེ་མོ་ཕག་གི་ཁྲུམས་ཀྱི་དཀར་ཕྱོགས་ཀྱི་རྒྱལ་བ་དང་པོ་ལ་ཆོས་
འཁོར་སྒང་དུ་སྦྱར་བའོ།། །། དགེ་བར་གྱུར་ཅིག། །། ཤུབྷཾ། མངྒལཾ།།
-368-



༄༅། །སྦྱོར་དྲུག་གི་ངོ་སྤྲོད་ཡིད་ཀྱི་རོལ་མཚོ་བཞུགས། །
ན་མོ་མཉྫ་ཤྲཱི་ཡེ། དཔལ་དུས་ཀྱི་འཁོར་ལོའི་རྫོགས་རིམ་སྦྱོར་བ་ཡན་
ལག་དྲུག་གི་ངོ་སྤྲོད་ཡིད་ཀྱི་རོལ་མཚོ་ཞེས་བྱ་བ། །
དཔལ་ལྡན་བླ་མ་དམ་པ་དང་པོའི་སངས་རྒྱས་ལ་གུས་པས་ཕྱག་འཚལ་
ལོ༑ །དོན་དམ་གནས་ལུགས་སྤྲོས་པ་ཉེར་ཞིའི་མཁའ་དབྱིངས་ཆེར། །ཐ་སྙད་
གནས་ལུགས་ཟླ་ཉི་སྒྲ་དུས་ཐིག་ལེ་བཞི། །གནས་སྐབས་བཞི་ཡིས་རྡུལ་དང་
སྤྲིན་གྱིས་སྒྲིབ་པ་ལས། །ལེགས་པར་སྦྱངས་ནས་དཔལ་ལྡན་སྐུ་བཞིར་བསྒྱུར་
མཛད་པའི། །ལམ་མཆོག་བསྙེན་བསྒྲུབ་རྡོ་རྗེ་བཞི་ལ་ཕྱག་འཚལ་ཞིང་། །བདེ་
གཤེགས་མི་འགྱུར་བདེ་ཆེན་མཚན་དཔེའི་དཔལ་འབར་བའི། ཁ་སྦྱོར་མཆོག་
གྱུར་སྟོང་གཟུགས་ཡེ་ཤེས་སྐུར་བཞེངས་པ། །རང་རང་སྐལ་ལྡན་ལ་སྣང་དུས་
འཁོར་ལ་ཕྱག་འཚལ། །ལམ་མཆོག་དེ་ཡིས་འགྲོ་ལ་ཕན་བདེ་བསྒྲུབ། །བདག་
ཡིད་བརྟན་ལ་ངལ་བསོའི་མཆོག་སྩལ་ནས། །ལེགས་བཤད་མཐར་ཐུག་མགྲིན་
པའི་དོ་ཤལ་དུ། །སྦྱིན་མཛད་བླ་མ་མཆོག་ལ་གུས་ ཕྱག་འཚལ། །གང་ གིས་
ཞབས་པད་གུས་བསྟེན་པས། །བདག་བློ་དབྱར་གྱི་ཆུ་བཞིན་དུ། །རྒྱས་མཛད་རྗེ་
བཙུན་མཁྱེན་པའི་གཏེར། །བདག་གི་སྤྱི་བོར་རྟག་བཞུགས་གསོལ། །འདི་ནི་
ཟབ་ལམ་རྡོ་རྗེའི་རྣལ་འབྱོར་ལ། །ཕལ་ཆེར་མོས་མིན་མོས་ཤིང་འཇུག་རྣམས་
-369-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ལ༑ ༑ལམ་ལྟར་བཅོས་པས་གཡེངས་པ་མང་མཐོང་ནས། །བརྩེ་བས་ཇི་བཞིན་
གནས་པ་འདིར་བཤད་བྱ། །
དེ་ལ་འདིར་སངས་རྒྱས་བཅོམ་ལྡན་འདས་ཀྱིས་གདུལ་བར་བྱ་བ་དམན་
འབྲིང་མཆོག་གི་འཇུག་པ་ལ་ལྟོས་ནས་ཆགས་བྲལ་དང་། ས་དང་ཕར་ཕྱིན་དང་
འདོད་ཆགས་ཀྱི་སྤྱོད་པ་སྟེ། སྤྱོད་པའི་ཚུལ་གསུམ་ལ་སོགས་པ་དངོས་བསྟན་གྱི་
ལམ་ལ་དམན་འབྲིང་མཆོག་གསུམ་མང་དུ་གསུངས་པའི་མཆོག་གི་མཆོག་ནི་
དབང་བཞི་པའི་མཐར་ཐུག་གི་ལམ་སྦྱོར་བ་ཡན་ལག་དྲུག་པ་ཉིད་ཡིན་ལ། དེ་
ཡང་བླ་མེད་གཞན་དུ་ཡང་འབྱུང་ཞིང་། ཁྱད་པར་དཔལ་གསང་བ་འདུས་པའི་
བཤད་རྒྱུད། རྒྱུད་ཕྱི་མའམ་ལེའུ་བཅོ་བརྒྱད་པ་ལས་རྒྱས་པར་འབྱུང་བ། དཔལ་
ལྡན་ཟླ་བ་གྲགས་པས་ལེའུ་བཅུ་གཉིས་པའི་བསྙེན་བསྒྲུབ་བཞིའི་ཐད་དུ་དྲངས་
ནས་རྒྱས་པར་བཀྲལ་ཞིང་། ནཱ་རོ་པས་རྒྱུད་ཕྱི་མ་ཉིད་ཀྱི་འགྲེལ་པར་བཤད་པའི་
དོན་གསང་འདུས་འཕགས་པའི་ལུགས་ཀྱི་རྫོགས་རིམ་རིམ་པ་ལྔ་དང་ཕན་ཚུན་
བསྡུ་ཚུལ་རྒྱས་པར་བྱས་ནས་དུས་འཁོར་དང་སྦྱོར་དྲུག་གི་མིང་ཙམ་མཐུན་གྱིས།
མཚན་ཉིད་ཕལ་ཆེར་མི་མཐུན་པར་མཁས་པ་དག་བཞེད་པའི། སློབ་པའི་ཟུང་
འཇུག་དང་། འདིའི་ཏིང་ངེ་འཛིན་འཕགས་ལམ་དུ་གཉིས་ཀྱང་འགྱུར་བདེ་དང་།
མི་འགྱུར་བའི་ཁྱད་ཡོད་པ་ལྟ་བུ་ནི་དངོས་བསྟན་གྱི་ལམ་ལ་དམན་མཆོག་བྱུང་
བའི་ཁྱད་ཀྱིས་ཡིན་ཞིང་། དེ་བཞིན་དུ་གཞན་རྣམས་ལ་དེ་སྐྱེད་མི་སྐྱེད་ཀྱི་ནུས་
པའི་ཁྱད་ཡོད་པ་ནི་དགོས་མོད་ཀྱང་། སྨོན་ལམ་དུ་ཟུང་འཇུག་ཏིང་ངེ་འཛིན་ཞེས་
གཅིག་ཉིད་དུ་བྱས་ཤིང་། རིམ་ལྔའི་འོད་གསལ་གྱི་ལུགས་བཟློག་རྗེས་དྲན་དང་།
སེམས་དབེན་དང་། སྒྱུ་ལུས་དང་། འོད་གསལ་ཏེ་གསུམ་ཀ་འཛིན་པར་འདོད་པ་
-370-



༡
སྦྱོར་དྲུག་གི་ངོ་སྤྲོད་ཡིད་ཀྱི་རོལ་མཚོ།
སོགས་ནི། རྒྱུ་མཚན་འཐད་ལྡན་མི་སྣང་བས། ལུས་དབེན་ གྱིས་ སོར་བསམ་
བསྡུས་པ་བཞིན་ཏུ། ངག་དབེན་གྱིས་སྲོག་རྩོལ་དང་། སེམས་དབེན་གྱིས་འཛིན་
པ་དང་། སྒྱུ་ལུས་ནི་རྗེས་དྲན་དང་། འོད་ཟུང་ནི་ཏིང་ངེ་འཛིན་དུ་བསྡུས་ན་དོན་
དང་མཐུན་ལ། དངོས་བསྟན་གྱི་དབང་དུ་བྱས་ན་རིམ་ལྔས་ནི་སྦྱོར་དྲུག་གི་རྟོགས་
པ་ཡོངས་སུ་མི་རྫོགས་ལ། འདིའི་སྦྱོར་དྲུག་གིས་ནི་རིམ་ལྔའི་རྟོགས་པ་ཡོངས་སུ་
རྫོགས་སོ་ཞེས་བརྗོད་པར་བྱའོ། །
དེ་ལྟར་ན་ལུགས་འདི་གཉིས་བསྐྱེད་རིམ་གྱི་འགྲོས་ཐ་དད་པ་བཞིན་དུ་
རྫོགས་རིམ་གྱི་ལམ་འགྲོས་ཀྱང་ཅུང་ཟད་མི་འདྲ་བར་གྲུབ་ལ། བདེ་མཆོག་ལུ་ཨི་
པའི་བསྐྱེད་རིམ་གྱི་འགྲོས་དང་མཐུན་པའི་རྫོགས་རིམ་ནི་རྣལ་འབྱོར་ཆེན་པོ་ཉིད་
དང་༑ དེ་ཉིད་ཚུལ་ཅུང་ཟད་མི་མཐུན་ཀྱང་ནུས་པ་གཅིག་པས་སྒྲུབ་པ་དྲིལ་བུ་
རིམ་ལྔ་པའོ། །འདུས་པ་ཡེ་ཤེས་ཞབས་ལུགས་ཀྱི་སྐྱེད་རིམ་དང་འགྲོས་མཐུན་
པའི་རྫོགས་རིམ་ནི། བདེ་མཆོག་མངོན་བརྗོད་བླ་མ་དང་སྡོམ་འབྱུང་སོགས་ལས་
འབྱུང་བ་ཞལ་ལུང་དང་གྲོལ་ཐིག་གིས་སྟོན་པ་རིམ་པ་བཞི་པར་གྲགས་ཤིང་གྲུབ་
ཆེན་ནག་པོ་སྤྱོད་པས་ཨོ་ལ་པ་ཏི་དང་དཔྱིད་ཐིག་དང་གསང་བའི་དེ་ཁོ་ན་ཉིད་ལ་
སོགས་པར་བཤད་པའོ། །དེ་ལྟར་ན་ཆོས་འདི་ནི། ཡ་མཚན་ཅན་དུ་གྲགས་པའི་
མན་ངག་ཕྱི་རོལ་པའི་ཨ་ཙ་རའི་ལག་ནས་གསེར་གྱིས་བསླུས་པ་དང་། བྲག་འོག་
ནས་གཏེར་བཏོན་པ་དང་། གང་ཟག་བཟང་པོར་གྲགས་པའི་ཉམས་སྣང་དང་།
རྨི་ལམ་དུ་བརྙེད་པ་ལ་སོགས་པའི་མན་ངག་མ་ཡིན་པས་ད་ལྟར་གྱི་གང་ཟག་
ཕལ་ཆེར་དོན་དུ་མི་གཉེར་མོད་ནའང་སྟོན་པ། བསྟན་པ་འདིའི་བདག་པོ་ཤཱཀྱ་
ཐུབ་པས། གདུལ་བྱ་ཐུན་མོང་བ་ཐམས་ཅད་ཐེག་པ་གསུམ་དང་འཁོར་ལོ་རིམ་
-371-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
པ་གསུམ་གྱིས་བཏུལ་ཚར་ནས། དུས་མྱ་ངན་ལས་འདས་ཀའི་ལོ་གཅིག་གི་སྔོན་
རོལ་དུ། གནས་རྒྱ་གར་ལྷོ་ཕྱོགས་དཔལ་ལྡན་འབྲས་སྤུངས་ཀྱི་མཆོད་རྟེན་ཆེན་
པོའི་སྟེང་དུ་དཔལ་ལྡན་སྒྱུ་སྐར་དང་འོག་ཏུ་ཆོས་དབྱིངས་གསུང་དབང་གི་དཀྱིལ་
འཁོར་ཆེན་པོ་སྤྲུལ་ཏེ། འཁོར་ས་བཅུའི་བྱང་སེམས་ཟླ་བ་བཟང་པོ་ལ་སོགས་པ་
སྐལ་བ་དང་ལྡན་པའི་དབུས་སུ་ཆོས་དབྱིངས་སེང་གེའི་ཁྲི་ལ་མི་འགྱུར་བའི་བདེ་
ཆེན་བསམ་གྱིས་མི་ཁྱབ་པའི་རྣམ་རོལ་དུ་བསྟན་ནས་གསུངས་། དཔལ་ལྡན་ཤཾ་
བྷ་ལའི་ཆོས་རྒྱལ་ས་བཅུའི་བྱང་སེམས་ཀྱིས་ལེགས་པར་བཀྲལ་ཞིང་རིམ་པར་
བསྡུས་ཏེ་རྒྱུན་མ་ཆད་པར་བཤད། འཇམ་དབྱངས་སྤྲུལ་པ་དང་དུས་ཞབས་པ་ལ་
སོགས་པས་འཕགས་པའི་ཡུལ་དུ་ནན་ཏན་གྱིས་སླངས། དཔལ་མགོན་ཀླུ་སྒྲུབ་
ཀྱི་དངོས་སློབ་གྲུབ་ཆེན་ཤྭ་བ་རི་དབང་ཕྱུག་དང༌། གཞན་ཡང་དཔེ་མེད་མཚོ་
དང་༑ ཇོ་བོ་ཆེན་པོ་དང་། ནཱ་རོ་པ་ཆེན་པོ་དང་། མཁས་པ་ཨ་བྷ་ཡཱ་ཀ་ར་དང་།།
པཎ་ཆེན་ཤཱཀྱ་ཤྲཱི་ལ་སོགས་པས་ཐུགས་ཉམས་སུ་བཞེས་ཤིང་གཏན་ལ་དབབ། །
བོད་ཀྱི་ལོ་ཙཱ་བ། རྭ་ཆོས་རབ་དང་། འབྲོ་ཤེས་རབ་གྲགས་དང་། སེང་
དཀར་ཤཱཀྱ་གྲགས་དང་། རྩྭ་མི་གྱི་ཇོ་དང་། མཁས་པ་ཤོང་དཔང་ལ་སོགས་པས་
བསྒྱུར་ཅིང་བཅོས། ར་འབྲོའི་མཁས་གྲུབ་གོང་མ་དུ་མ་དང་། ཁྱད་པར་མཁས་པ་
ཆེན་པོ་འཇམ་གསར་ཤེས་རབ་འོད་ཟེར་དང་། མན་ལུངས་གུ་རུ་ལ་སོགས་པས་
ཉམས་སུ་བླངས་བས་བདེ་བླག་ཏུ་གྲུབ་པ་ཐོབ། རྗེ་བཙུན་ས་སྐྱ་པ་རྣམས་ཀྱིས་
ལེགས་པར་བསྔགས་ཤིང་བསྐྱེད་རྫོགས་ཀྱི་སྒྲུབ་ཐབས་ཅི་རིགས་པ་མཛད། ཁྱད་
པར་གངས་ཅན་བསྟན་པའི་མངའ་བདག་བུ་སྟོན་ཆོས་ཀྱི་རྒྱལ་པོ་དང་། ཆོས་རྗེ་
བླ་མ་དམ་པས་ལེགས་པར་རྩལ་དུ་སྟོན་ནས་བཤད་བསྒྲུབ་ཀྱི་བསྟན་པ་བཙུགས་
-372-



སྦྱོར་དྲུག་གི་ངོ་སྤྲོད་ཡིད་ཀྱི་རོལ་མཚོ།
ཤིང་༑ དཔལ་ཇོ་མོ་ནང་པ་ཡབ་སྲས་ཀྱང་འདི་ཁོ་ན་གཙོ་བོར་མཛད། ཕྱིས་ཀྱི་
ཆོས་རྗེ་རྣམ་པ་གསུམ་ཀས་ལོག་རྟོགས་བསལ་བ་དང༌། བཤད་སྒྲུབ་ཀྱི་རྣམ་
བཞག་དུ་མ་མཛད་པའི་གསུངས་རབ་ཆེན་པོ། ཆེ་རེག་ན་ཆེ་འཚེངས། ཆུང་རེག་
ནའང་ཆུང་འཚེངས་པ། མདོར་ན། རྒྱལ་བས་གསུངས། པཎ་གྲུབ་ཀྱིས་བཀྲལ།
ལོ་པཎ་གྱིས་བསྒྱུར། མཁས་པས་གཅེས་སྤྲས་སུ་བྱས། དབང་གི་ཆུ་བོ་མ་ནུབ།
བྱིན་བརླབས་ཀྱི་དྲོད་མ་ཡལ། གདམ་ངག་གི་སར་ཁ་མ་ལོག དམ་ཚིག་གི་
སེལ་མ་བཞུགས་པའི་ཉམས་ལེན་ཁྱད་པར་ཅན་ཡིན་ནོ། །དེའི་གཞི་ལམ་འབྲས་
གསུམ་ཕྱི་ནང་གཞན་གསུམ། ཁྱད་པར་སྨིན་བྱེད་དབང་གི་རྣམ་གཞག་ཆ་ལག་
དང་བཅས་པ་དང་། ལམ་གྱི་བསྐྱེད་རིམ་ལག་ལེན་དང་བཅས་པ་གཞན་དུ་རྒྱས་
པར་བཤད་ཟིན། རྫོགས་རིམ་གྱི་ཡང་ཉམས་ལེན་དམིགས་རིམ་ཁྱད་པར་ཅན་
ཟུར་དུ་བཀོད་ཚར་བས་འདིར་དེ་དག་གི་ཡིད་ཆེས་བསྐྱེད་པའི་ཐབས་བརྗོད་པར་
བྱའོ༑ ༑
དེ་ཡང་ཡིད་ཆེས་བསྐྱེད་པའི་ཕྱིར་དང་། བརྒྱུད་པ་ལ་གཅེས་སྤྲས་སུ་བྱ་
བའི་ཕྱིར་དུ་བླ་མ་བརྒྱུད་པའི་ལོ་རྒྱུས་བརྗོད་པ་སྔོན་དུ་བཏང་བར་བཞེད་པ་
བཞིན་དུ་ཅིས་ཀྱང་རིགས་པ་ལས། རྭ་འབྲོ་ཤོང་གསུམ་གྱི་བླ་མའི་རྣམ་ཐར་རྒྱས་
པ་སྤྱི་དོན་ཆེན་མོར་བཀོད་ཚར་བས། འདིར་ལུགས་ཐ་དད་གཞན་རྣམས་གང་
ནས་བརྒྱུད་པ་དང་དེ་དག་གི་རྣམ་ཐར་བསྡུས་པ་བརྗོད་པར་བྱའོ། །
དེ་ལ་དང་པོར་གྲུབ་ཆེན་དཔེ་མེད་མཚོའི་རྒྱ་སྐད་ཨ་ནུ་ས་མ་རཀྱི་ཏའི་
སྦྱོར་དྲུག་གི་རྒྱུད་པའི་རྩ་བ་གྲུབ་ཆེན་དེ་ཉིད་ནི། ཕྱི་ནང་གི་རིག་པའི་གནས་
མཐའ་དག་ལ་ཐུགས་ལེགས་པར་སྦྱངས་ཏེ། མཐར་ཁསྶརྦ་ཎའི་དྲུང་དུ་ལོ་བཅུ་
-373-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
གཉིས་བཞུགས། རྩྭའི་ འདབ་ མ་ ལགས་ པའི་ བཅུད་ལེན་ ལ་རྟེན། གཡེང་བ་
ཐམས་ཅད་སྤངས་ནས་དམིགས་མེད་ཀྱི་ཏིང་ངེ་འཛིན་བསྒོམས་ཀྱང་རྟོགས་པའི་
ཁྱད་པར་མ་ཐོབ་པས་ཐུགས་ཆད་རྣལ་དུ་སོང་བ་ན། རྡོ་རྗེ་རྣལ་འབྱོར་མས། བ་
ཀྲ་མ་སུ་རར་སོང་ཤིག་དེར་རྟོགས་པའི་ཁྱད་པར་ལེགས་པར་སྦྱངས་པ་སྐྱེའོ་ཞེས་
ལུང་བསྟན་ཐོབ་ནས་རང་གི་སློབ་མ་པཎ་ཆེན་ལེགས་པའི་བུ་དཔལ་འཛིན་ཕྱག་
ཕྱིར་ཁྲིད་དེ་བྱོན། ཐུགས་དམ་ལ་བཞུགས་པས་མཚན་ཕྱེད་ཀྱི་དུས་སུ་རྡོ་རྗེ་འཆང་
ཉིད་ ཨཱ་བ་དྷུ་ཏཱིའི་ཆ་བྱད་དུ་བྱོན་ནས་གདམས་ངག་རྫོགས་པར་ གནང་། ཀྱེ་
རིགས་ཀྱི་བུ་འདི་ནི་དེ་ཁོ་ན་ཉིད་དོ་ཞེས་གསུང་མ་ཐག་ཏུ་མངོན་སུམ་དུ་རྟོགས།
བཅོམ་ལྡན་འདས་ཀྱང་དེ་ཉིད་དུ་མི་སྣང་བར་གྱུར། མཚན་མོ་དེ་འདས་པ་དང་།
བྲམ་ཟེ་ཆེན་པོ་དཔལ་འཛིན་དེས་ཀྱང་དཀའ་བ་དཔག་མེད་ཀྱིས་ཞབས་ཏོག་
མཛད་པས་བྱིན་བརླབས་ཞུགས་ཤིང་སྣོད་ལྡན་དུ་དགོངས་ནས་རང་གི་རྟོགས་པ་
དེ་ལ་གནང་ངོ༌། །དེས་ཀྱང་སྐལ་བ་མཆོག་དང་ལྡན་པའི་པཎྜི་ཏ་ཆེན་པོ་འོད་བྱེད་
ལྷ་ལ་གནང་། དེས་རྩོད་དུས་ཀྱི་ཐམས་ཅད་མཁྱེན་པ་དམིགས་མེད་ཐུགས་རྗེའི་
དབང་ཕྱུག་ཆོས་འབྱུང་ཞི་བ་ལ། དེས་བླ་མ་བསྟེན་པ་ལ་མཁས་ཤིང་གནས་ལྔ་
རིག་པ། གྲུབ་ཆེན་ཉི་མ་དཔལ་ཡེ་ཤེས་སམ། རྒྱ་སྐད་ར་ཝི་ཤྲཱི་ཛྙཱ་ན་ལ། དེས་
དཔལ་འཁོར་ལོ་བདེ་མཆོག་གི་ཞལ་མངོན་སུམ་དུ་གཟིགས་ཤིང་རྩེ་གཅིག་ཏུ་
ཏིང་ངེ་འཛིན་ལ་གཞོལ་བ་རིན་ཆེན་མཚོའམ། རྒྱ་སྐད་རཏྣ་རཀྵི་ཏ་ལ། དེས་ཁ་ཆེ་
པཎ་ཆེན་གྱི་པཎ་ཆུང་མཆོག་ཏུ་གྱུར་པ་མཁས་གྲུབ་བི་བྷཱུ་ཏཱི་ཙནུའམ་རྣལ་འབྱོར་
པ་ཟླ་བ་ལ་གནང་། ཡང་ན་ཆོས་འབྱུང་ཞི་བས་པཎ་ཆེན་གྲགས་པའི་ལྷ། དེས་
དྷརྨ་དཱ་པའམ་ཆོས་ཀྱི་འབངས། དེ་ལའང་བི་བྷཱུ་ཏིས་གསན། འདིས་བོད་དུ་ལན་
-374-



སྦྱོར་དྲུག་གི་ངོ་སྤྲོད་ཡིད་ཀྱི་རོལ་མཚོ།
གསུམ་བྱོན། མང་པོ་ལ་གནང་ཡང་གཙོ་བོ་གྲུབ་ཆེན་ཀོ་བྲག་པ། གཡུང་ཕུག་པ།
ཉག་པོ་ཆོས་ལྡན་གསུམ་ལ་གནང་། དེ་གསུམ་ཀ་ལ་རྣལ་འབྱོར་གྱི་དབང་ཕྱུག་
སྒྲུབ་པའི་རྒྱལ་མཚན་ཚུགས་པ་གོ་ལུང་པ་གཞོན་ནུ་དཔལ་གྱིས་གསན། དེ་ལ་
གནས་ལྔ་རིག་པའི་མཁས་མཆོག ཁྱད་པར་རྒྱུད་སྡེ་མཐའ་དག་ཐུགས་སུ་ཆུད་
ཅིང་མངོན་ཤེས་ལ་སོགས་པའི་ཡོན་ཏན་དཔག་མེད་མངའ་བ། རྒྱ་གར་ཤར་ནུབ་
དབུས་གསུམ་དུ་བོད་ཀྱི་བཙུན་གཅིག་མར་གྲགས་པའི་ཚུལ་ཁྲིམས་རྣམ་པར་དག་
པ་ཐར་ལོ་ཉི་མ་རྒྱན་མཚན་གྱིས་གསན། དེ་ལ་འགྲན་ཟླ་དང་བྲལ་བའི་བསྟན་
འཛིན་ཆེན་པོ་བུ་སྟོན་ཐམས་ཅད་མཁྱེན་པ། དེ་ལ་མཁྱེན་བརྩེ་ཕྲིན་ལས་ཀྱི་ཡོན་
ཏན་བརྗོད་ཀྱི་མི་ལང་ཡང་ཁེངས་པ་དང་རློམ་པ་རྡུལ་ཙམ་ཡང་མི་མངའ་བའི་
རྒྱལ་བ་གཉིས་པ་ཆོས་རྗེ་བསོད་ནམས་རྒྱལ་མཚན། དེ་ལ་ཇོ་བོ་དཔལ་ལྡན་ཨ་
ཏི་ཤའི་རྣམ་འཕྲུལ་དུ་གདོན་མི་ཟ་བ་ལོ་ཆེན་སྐྱབས་མཆོག་མཚན་ཅན། དེ་ལ་
དེའི་སྲས་ཀྱི་ཐུ་བོ་རྔོག་ལེགས་ཤེའམ་སྤྱན་སྔ་བ་ཚུལ་ཁྲིམས་འབར་དུ་ལུང་བསྟན་
པ་སེམས་དཔའ་ཆེན་པོ་ནམ་མཁའ་འོད་ཟེར། བདག་ཉིད་ཆེན་པོ་འདིའི་དྲུང་དུ་
བདག་གིས་རྒྱུད་འགྲེལ་མན་ངག་རྫོགས་པར་ཐོབ་ལ། བརྒྱུད་པ་འདི་ལ་ལུགས་
གཞན་རྣམས་ཀྱང་ཚང་སྟེ། བླ་མ་གོ་ལུང་པ་དེས། རྭ་ལུགས་ཀྱི་པཎ་ཆེན་མཉྫ་
ཀཱིརྟིའི་སློབ་མ་ས་མནྟ་བཱི་བྷ་ཏྲ་ལ་དངོས་སུ་གསན་པ་སོགས་ཀྱི་ཕྱིར་རོ། །ཤ་བ་
རི་དབང་ཕྱུག་ནས་བརྒྱུད་པའི་ཉེ་བརྒྱུད་ནི། གྲུབ་ཆེན་དེའི་རྣམ་ཐར། ཏེ་ཏེའི་
གར་མཁན་ལོ་ཀི་དང་གུ་ན་གཉིས་ཀྱི་བུ་ཚ། རིགས་ངན་གླུ་གར་གྱིས་མཚོ་བ་མིང་
སྲིང་གསུམ་ཡོད་པ། ཐཾ་ག་ལའི་དགོན་པ་ན་དཔལ་མགོན་ཀླུ་སྒྲུབ་བཞུགས་པར་
སློང་དུ་ཕྱིན་པས། སྣོད་ལྡན་དུ་གཟིགས་ནས་ནང་དུ་བོས་ཏེ་བཟའ་བཏུང་མང་དུ་
-375-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
བྱིན༑ དད་པ་ཐོབ། སློབ་དཔོན་གྱི་དངོས་ཀྱི་བླ་མ་བྱང་སེམས་བློ་གྲོས་རིན་ཆེན་
དུ་གྲགས་པ་འཇམ་དབྱངས་ཀྱི་རས་བྲིས་ཡོད་པ་མཐོང་ནས་འདི་ཅི་ལགས་ཞུས་
པས༑ ༑ལྷའི་བྱང་སེམས་མི་ཕལ་པས་མི་མཐོང་པ་གཅིག་ཡིན་གསུངས་པས།།
བདག་ལ་ཡང་བསྟན་པར་ཞུ་ཟེར། འོ་ན་སྤྱི་གཙུག་ན་བཞུགས་ཀྱི་ལྟོས་ཤིག་
གསུངས་པས། དེ་མཐོང་བའི་མིག་གཅིག་ གནང་པར་ཞུ་ཟེར། བདེ་མཆོག་གི་
དབང་བསྐུར་ནས་བསྒྲུབ་ཏུ་བཅུག་པས། རྒྱུད་དག བྱང་སེམས་ཀྱི་ཞལ་མཐོང་།
ས་ར་ཧའི་དོ་ཧ་གླུ་རུ་བླངས་ནས་མཆོད་པ་ཕུལ་བས། བྱང་སེམས་བློ་གྲོས་རིན་
ཆེན་གྱི་ཞལ་ནས་དེའི་དོན་ཤེས་སམ་གསུང་མི་ཤེས་ལགས་ཞུས་པས། བྱིན་གྱིས་
བརླབས༑ དོན་བསྟན་པས་དེ་ཉིད་དུ་དོན་མངོན་སུམ་དུ་རྟོགས་སོ། །དེ་ནས་བྱང་
སེམས་ཀྱི་ཞལ་ནས། ཁྱོད་ལྷོ་ཕྱོགས་ལྡོང་ངར་གྱི་སྟོན་པ་ཤྭ་བ་རི་དབང་ཕྱུག་ཏུ་
གྲགས་པར་འགྱུར་བས། རྔོན་པའི་ཆས་སུ་ཞུགས་ལ། ལྷོ་ཕྱོགས་དཔལ་གྱི་རི།
སེམས་ངལ་བསོ། ཡིད་ཕམ་པར་བྱེད་པའི་རི་ལ་སོང་ནས་དབང་པོ་ཡང་རབ་ཀྱི་
དོན་གྱིས་ཤིག་ཅེས་ལུང་བསྟན་པ་བཞིན་མཛད་དེ། དེང་སང་གི་བར་དུ་བཞུགས་
ཤིང་གང་ཟག་ཁྱད་པར་ཅན་དང་མཇལ་བའང་འབྱུང་བས། པཎ་ཆེན་ནགས་ཀྱི་
རིན་ཆེན་པས་ཀྱང་མཇལ། སྦྱོར་དྲུག་གསན་པར་གྲགས་ལ། པཎ་ཆེན་འདི་ལ་
བདག་གིས་ཀྱང་རྡོ་རྗེའི་ཚིག་གཅིག་ཐོབ་བོ། །གྲུབ་ཆེན་ཤ་བ་རི་དེ་ལ། པཎ་ཆེན་
བི་བྷུ་ཏི་ཙཎཱས་གསན། འདི་ནི་རྒྱ་གར་ཤར་ཕྱོགས་ཝ་རེན་པ། དགོས་ཛ་ག་དྷ་པ་
ཡིན༑ མང་བཀུར་སྡེ་ལ་རབ་ཏུ་བྱུང་། ཐེག་པ་ཆེ་ཆུང་རིག་པའི་གནས་ལྔ་ལ་
ལེགས་པར་སྦྱངས་ཐུགས་ཉམས་སུ་བཞེས་པས་འཁོར་ལོ་བདེ་མཆོག་ལ་སོགས་
པ་ཡི་དམ་དང་གྲུབ་ཆེན་མང་པོ་གཟིགས་པའི་སྐབས་གཅིག ཐང་བི་ཧ་ར་ན་
-376-



སྦྱོར་དྲུག་གི་ངོ་སྤྲོད་ཡིད་ཀྱི་རོལ་མཚོ།
བཞུགས་པའི་ཚེ། རྒྱ་གར་གྱི་རྣལ་འབྱོར་པ་ལང་ཚོ་དར་ལ་བབ་པ་རི་དྭགས་ཀྱི་
ས་རིའི་ལྤགས་པ་སྨད་ལ་དཀྲིས་པ་གཅིག་བྱོན་ནས་འདིར་ཞག་འགའ་སྡོད་པ་
ཡིན་གསུང་། སྒྲའི་སློབ་གཉེར་བ་འདྲའི་ཟླ་ལ་བཞག་པས་དེ་རྣམས་ཀྱིས་རྣལ་
འབྱོར་པ་བཟང་པོར་གོ་ནས་བླ་མ་ལ་ཞུས་པས། ནང་དུ་སྤྱན་དྲངས་དྲི་བ་ཞུས་
པས་ཐོགས་མེད་དུ་བྱུང་། ཤ་བ་རི་ཨེ་ཡིན་ཞུས་པས་ཡིན་གསུང་ནས་ཚོགས་
འཁོར་དང་མཎྜལ་ཕུལ། མདོ་རྒྱུད་མཐའ་དག་ གི་བཅུད་བསྡུས་པའི་སྙིང་ པོ་
གཅིག་ཞུ་ཞུས་པས། སྦྱོར་དྲུག་གི་མན་ངག་འདི་གནང་ནས། ཁ་ཆེ་དང་དཔལ་གྱི་
རི་ལ་ལས་ཅན་གྱི་གདུལ་བྱ་ཡོད་པས་འགྲོ་གསུང་ནས་བཤེགས་སོ། །དེ་ལྟར་རྡོ་
རྗེ་འཆང་དང་ཤྭ་བ་རིས་རྗེས་སུ་བཟུང་བའི་པཎ་ཆེན་བི་བྷུ་ཏི་ལ། བོད་དུ་གྲུབ་
ཆེན་ཀོ་བྲག་པས་ཀྱང་ཞུས་ཤིང་། དཔྱལ་ཨ་མོ་གྷས་གཙོ་བོར་ཞུས། འདི་ལ་ཡོན་
ཏན་ དཔག་ མེད་ མངའ། སྤྱན་ རས་ གཟིགས་ ཀྱིས་ ཞིང་ ཁམས་ པདྨོ་ ཅན་ དུ་
གཤེགས་པར་ལུང་བསྟན་པས་དཔྱལ་པདྨོ་ཅན་དུ་གྲགས་སོ། །དེ་དང་པཎ་ཆེན་
གཉིས་ཀ་ལ་མར་སྟོན་གཡང་འབར་གྱིས་ཞུས། འདི་ཡང་རླུང་དབུ་མར་ཆུད།
སངས་རྒྱས་མང་པོའི་ཞལ་གཟིགས་གསལ་སྣང་མངོན་ཤེས་དང་འདྲ་བས་དུས་
གསུམ་ལུང་སྟོན་ནུས་པ་ཞིག་གོ །དེ་ལ་རྣལ་འབྱོར་སེང་འབུམ་གྱིས་ཞུས། འདི་
གནས་ངེས་མེད་ཐུགས་དམ་རྩེ་གཅིག་ཏུ་མཛད་པས་མངོན་ཤེས་མངལ། སྟོང་
གཟུགས་ཀྱི་ཐིག་ལེའི་ནང་དུ་སངས་རྒྱས་དང་དེའི་ཞིང་ཁམས་མང་པོ་གཟིགས་
པའོ༑ ༑དེ་ ལ་ ཀུན་ སྤངས་ ཆེན་ པོ་ ཐུགས་ རྗེ་ བརྩོན་ འགྲུས་ ཀྱིས་ ཞུས། འདི་
འཁྲུངས་ཡུལ་བྱང་ང་ཕྱུར་བ། དགུང་ལོ་ལྔ་པ་ལ་ཆོས་རྗེ་ས་པཎ་ལ་ཐུགས་བསྐྱེད་
ཞུས་༑ འཕགས་པ་རིན་པོ་ཆེ་ལ་ཆོས་མང་དུ་གསན། མཁས་གྲུབ་ཀྱི་བླ་མ་མང་དུ་
-377-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
བསྟེན༑ མདོ་སྔགས་མཐའ་ཡས་པ་མཁྱེན། ཀྱང་འདུར་དུ་ཕར་ཚད་སོགས་ཀྱི་
འཆད་ཉན་ཡུན་རིང་མཛད། ཁྱད་པར་རྣལ་འབྱོར་སེང་འབུམ་དང་བླ་མ་ཆོས་སྐུ་
འོད་ཟེར་ལ་དུས་འཁོར་སྦྱོར་དྲུག་རྒྱ་བོད་ན་གྲགས་ཚད། བརྒྱུད་པ་སོ་སོའི་
ལུགས་མི་འདྲ་བ་མཐའ་དག་གསན། འཆད་ཉན་གྱི་ཚེ་ཡང་ཅུང་ཟད་བསྒོམས་པ་
ཙམ་གྱིས་ཉམས་འུར་བ་ལ་སོགས་པའི་ཉམས་མྱོང་བསམ་གྱིས་མི་ཁྱབ། ཁྱད་
པར་སྲོག་རྩོལ་ལ་དབང་ཐོབ། དེའི་སྒོ་ནས་གདམས་ངག་ཕོག་པ་མང་པོ་གྲོལ།
སྲོ་ལུང་པའི་སྲོག་རྩོལ་རྒྱན་ཅན་བཙན་ཐབས་ཀྱི་མན་ངག་ཐམས་ཅད་འདིས་
མཛད༑ མ་གྲོངས་པ་ནས་བར་དོ་འབྱོངས་ཏེ། བར་དོ་ན་འཁྱམས་པ་མང་པོ་སྨིན་
གྲོལ་ལ་བཀོད། སྐུ་ཚེ་ལ་དབང་ཐོབ། གཤེགས་ཁར་བྱང་སེམས་རྒྱལ་བ་ཡེ་ཤེས་
གདན་སར་བསྐོས། ཁོང་འཆམ་པ་བསྙུང་བ་མ་གདངས་ཀྱི་བར་ལ་སྐུ་ཚེ་བསྲིངས་
ནས་བཞུགས་པ་སོགས་ལུང་རྟོགས་ཀྱི་ཡོན་ཏན་དཔག་མེད་མངའ་ཁྱད་པར་དུས་
འཁོར་སྦྱོར་དྲུག་གི་སྒྲུབ་པའི་རྒྱལ་མཚན་བཙུགས། ཇོ་ནང་པ་སྒྲུབ་ཚུགས་བཟང་
བར་གྲགས་པ་ཡང་འདིའི་བཀའ་དྲིན་ནོ། །འདི་ལ། ཀུན་མཁྱེན་འཕགས་འོད་
ཀྱིས་གསན་ནས་བུ་སྟོན་ནས་བརྒྱུད་པའང་ཡོད་ཅིང་། ཆོས་རྗེ་བླ་མ་དམ་པའི་རྩ་
བའི་བླ་མ། རིན་ཆེན་དཔལ་བཟང་དང་། བྲག་ཁ་བ་གྲགས་པ་སེང་གེ་གཉིས་
ཀྱིས་དངོས་སུ་གསན་ཞིང་། སྲོན་པ་ཆོས་དཔལ་བཟང་པོས་སྲོན་པ་ཀུན་རྒྱལ་
བརྒྱུད་ནས་གསན༑ དེ་དག་ལས་རིན་དཔལ་བ་ནི། འཁྲུངས་ཡུལ་གསའ་ལུང་པ།
འཕགས་པ་རིན་པོ་ཆེ་ལ་ཐུགས་བསྐྱེད་ཐོབ། སྤྱི་ལྷས། བོ་དོང་། བྲག་རམ་
སོགས་ཀྱི་མཁས་པ་མང་པོ་བསྟེན། ལུང་རིགས་ལེགས་པར་མཁྱེན། ཀུན་སྤངས་
ཆེན་པོ་ལ་སྦྱོར་དྲུག་མཐའ་དག་གསན། ཁོང་རང་ཕར་ཕྱིན་ལ་མཁས་པས་སྒོམ་
-378-



སྦྱོར་དྲུག་གི་ངོ་སྤྲོད་ཡིད་ཀྱི་རོལ་མཚོ།
ཁང་དུ་ཕར་ཕྱིན་དང་སྦྱོར་དྲུག་ས་མཚམས་སྒྲིགས་པས། སང་བླ་མས་ཁྱེད་དེ་
གཉིས་ཀྱི་ས་མཚམས་སྒྲིག་པ་ལས་བསྒོམས་ན་ཁེ་ཆེ་བ་ཡིན་ཏེ། ལར་ཡང་ཁྱེད་
ཀྱིས་བསྒོམས་བྱས་ན་ཡོན་ཏན་ཁྱད་པར་ཅན་ཡོད་པར་འདུག་སྟེ་ཨེ་བྱེད་མི་ཤེས་
གསུངས་པ་ལྟར༑ ཆོས་རྗེ་སྐུ་མཆེད་ལ་སོགས་ཆེན་པོ་མང་པོའི་འགྲོ་དོན་འབའ་
ཞིག་མཛད། འོན་ཀྱང་ཁེངས་པ་ཅུང་ཟད་ཀྱང་མི་མངའ། ཕྱག་རྫས་གང་བྱུང་ཆོས་
ཕྱོགས་སུ་ཆགས་ཞེན་མེད་པར་གཏོང་བ་ལ་སོགས་ཡོན་ཏན་མཐའ་ཡས་སོ།།
བྲག་ཁ་བ་ནི། འཁྲུངས་ཡུལ་གཡས་རུ་རྒྱལ་སྡེ་བ། ཁྲོ་ཕུ་རིན་པོ་ཆེ་དང་དབུས་པ་
ཤེར་འབུམ། བུ་སྟོན་སེང་གེ་འོད། ཕྱ་རུ་བ་སེངྒེ་དཔལ་ལ་སོགས་པ་མཁས་གྲུབ་
མང་དུ་བསྟེན། རོང་པ་རྒལ་ལོའི་སྲས་ཆུང་བ་ཨ་ཀ་ར་ལ་དུས་འཁོར་རྒྱུད་འགྲེལ་
ལེགས་པར་གསན། ཁྱད་པར་ཀུན་སྤངས་ཆེན་པོ་ལ་སྦྱོར་དྲུག་གསན་ནས་གཡའ་
ལུང་དུར་ཁྲོད་དུ་བསྒྲུབས་པས་ལེགས་པར་འགྲུབ། མཁས་གྲུབ་མང་པོ་དང་བཞི་
ཐོག་མཁས་བཙུན་ཆེན་པོ་ཁུ་དབོན་ལ་སོགས་པ་མང་པོའི་དོན་མཛད་པ་ཞིག་གོ།
སྲོན་པ་ཀུན་རྒྱལ་ནི། སེ་ཆེན་རྒྱལ་པོའི་ཟུ་གུར་ཆེ་བ་ཡིན། འཕགས་པ་རིན་པོ་ཆེ་
དགྱེས་ནས་འདི་ལེགས་དབང་ཡོན་ལ་ཕུལ་གསུང་ནས་བཞེས། ཕྱག་ཕྱི་འཐིལ་
མ་བཅོལ། ཆོས་དང་ཟང་ཟིང་གིས་ལེགས་པར་བསྐྱངས། བླ་མ་གཤེགས་ནས་
ཀུན་སྤངས་ཆེན་པོར་བསྟེན། སྦྱོར་དྲུག་བསྒོམས་པས་ཐུགས་དམ་དཔག་མེད་
འཁྲུངས༑ ར་ས་རིན་ཆེན་གླིང་དུ་སྟོང་གཟུགས་ཀྱི་ཤ་བ་རི་དབང་ཕྱུག་ལ་ཆོས་
གསན༑ སྤྱན་རས་གཟིགས་ཀྱི་སྐུ་གཟུགས་སོགས་ལས་ཀྱང་ཆོས་དང་གདམ་
ངག་མང་དུ་གསན་པ་ཞིག་གོ །ཆོས་དཔལ་བ་ཡང་། ཐུགས་དམ་ལ་རྩེ་གཅིག་ཏུ་
བཞུགས༑ རླུང་གི་ཡོན་ཏན་མཐའ་ཡས་པ་མངའ་བ་ཞིག་གོ །དེ་ལྟར་ཀུན་རྒྱལ་
-379-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
བ་མ་གཏོགས་གསུམ་ཀ་ལ་ཆོས་རྗེ་བླ་མ་དམ་པས་སྦྱོར་དྲུག་ལུགས་ཐ་དད་
མཐའ་དག་གསན་ཞིང་། མཐར་བུ་སྟོན་རིན་པོ་ཆེ་ལ་མ་ལུས་པ་གསན། དེ་ལ་ལོ་
ཆེན་དང་དེ་ལ་སེམས་དཔའ་ཆེན་པོས་གསན་པའོ། །དེ་ཡང་ལུགས་ཅུང་ཟད་མི་
འདྲ་བ་ནི། གཙོ་བོ་འགྲེལ་པ་སྐོར་གསུམ་ལ་རྟེན་པ། རྭ་ལུགས། འབྲོ་ལུགས།
གྱི་ཇོ་ལུགས་རྣམས་དང་། ཙ་མི་རྒ་ལོ་ནས་བརྒྱུད་པ་ལུགས་གསུམ། དཔེ་མེད་
མཚོ་དང་ཤ་བ་རི་ནས་བརྒྱུད་པ་ལ། པཎ་ཆེན་ཤཱཀྱ་ཤྲཱི་ནས་བརྒྱུད་པ་ལུགས་
གསུམ༑ ༑བི་བྷུ་ཏི་ཙནྡྲ་ནས་བརྒྱུད་པ་ལུགས་བདུན། ཇོ་བོ་ཆེན་པོ་དང་། ཨ་བྷ་
ཡ་ནས་བརྒྱུད་པོ་སོགས་སྟེ། བུ་སྟོན་དང་བླ་མ་དམ་པ་ནས་ཐམས་ཅད་གཅིག་ཏུ་
འདྲེས་པའོ། །སྦྱོར་དྲུག་སྟོན་པར་བྱེད་པའི་རྒྱུད་ནི། གཙོ་བོ་མཚན་བརྗོད། དབང་
མདོར་བསྟན་ཡིན་པས། ལམ་འདི་དོན་དུ་གཉེར་བ་དག་གིས། འདི་གསུམ་ལ་ཁ་
དོན་དང་ངེས་དོན་གྱི་བཤད་པ་ལ་བསླབ་པར་བྱའོ། །
བསྡུས་རྒྱུད་ཀྱི་ཡང་བསྒྲུབ་ལེའུ་བརྒྱ་བཅུ་གཉིས་པ་ལ་སོགས་པ་བཅུ་
ལྷག་དང་། མཇུག་གི་གོ་སླ་ཕལ་ཆེར་དང་། ཡེ་ལེའི་བརྒྱ་བཅུ་བཞི་པ་ལ་སོགས་
པ་བཅོ་ལྔ་ཙམ་དང་། དབང་ལེའི་ཚོགས་འཁོར་དང་སྤྱོད་པའི་བསྐོར་ལ་སོགས་པ་
སྟེ༑ ངེས་དོན་སྟོན་པ་རྣམས་ཟུར་དུ་བཀོལ་བ། རྒྱུད་ཀྱི་སྙིང་པོ་ཞེས་གྲགས་པ་ཏི་
ཟུར་པ་ཡོད་པ་བློ་ལ་བཟུང་ཞིང་། འགྲེལ་པའང་གསུམ་ཀའི་ངེས་དོན་སྐོར་དང་།
ཁྱད་པར་སྟོད་འགྲེལ་གྱི་སྦྱོར་དྲུག་གི་སྐོར་ལ་སྦྱང་། གཞན་ཡང་འཇམ་དབྱངས་
ཀྱི་ལྟ་བ་མདོར་བསྟན། སྤྱན་རས་གཟིགས་ཀྱི་དོན་དམ་བསྙེན་པ། གསང་འདུས་
ཀྱི་རྒྱུད་ཕྱི་མ་རྩ་འགྲེལ་རྣམས་ལ་ལེགས་པར་བསླབ་ན་ངོ་སྤྲོད་ཀྱི་མཆོག་ཏུ་
འགྱུར་ཞིང་ནཱ་རོ་པཎ་ཆེན་ལ་སོགས་པ་རྒྱ་གར་མཁས་པའི་བློ་གྲོས་ཀྱིས་འཕྲོག་
-380-



སྦྱོར་དྲུག་གི་ངོ་སྤྲོད་ཡིད་ཀྱི་རོལ་མཚོ།
པར་མི་ནུས་པའི་ངེས་པ་བརྟན་པོ་རྙེད་ལ། བློའི་ནུས་པ་ཞན་པས་རེ་ཤིག་མ་རྙེད་
ན་ཡང་བྱིན་བརླབས་འཇུག་ཚབས་གཞན་ལས་ཆེ་བས། མན་ངག་བྱེད་པ་ཡིན་
ཟེར་ནས་གཞུང་ཆེན་པོ་ལ་སྡང་བ་ནི་བསྟན་པ་སྣུབ་པར་བྱེད་པའི་འདྲེ་ཡིན་ནོ།།
རྒྱ་གར་པཎ་གྲུབ་ཀྱི་གཞུང་ཆུང་ནི། ཤྭ་བ་རི། དཔེ་མེད་མཚོ། ཙི་ལུ་པ། དུས་
ཞབས་པ། ཉི་མ་དཔལ་རྣམས་ཀྱི་སྦྱོར་དྲུག་རིགས་ གསུམ་མགོན་པོའི་ཉི་ཟླ་
བསྒྲུབ་པ། འཇམ་དབྱངས་གྲགས་པའི་སྙིང་པོ་གསལ་བ། འདི་གཉིས་སེམས་
འགྲེལ་ལ་གཏོགས་ཀྱང་། ཉུང་བས་འདིར་བསྡུས་སོ། །འདིར་རྩ་བརྒྱུད་ཀྱི་བླ་མ་
དམ་པ་དེ་དག་གི་བཀའ་དྲིན་ལས། གཞུང་ལུགས་ཁྱད་པར་ཅན་དེ་དག་ཤེས་
ནས༑ སྣོད་ལྡན་གྱི་གདུལ་བྱ་ལ་བསྟན་པའི་མཐར་ཐུག་དུས་ཀྱི་འཁོར་ལོའི་ལམ་
གྱི་སྙིང་པོ་ཟབ་ལམ་རྡོ་རྗེའི་རྣལ་འབྱོར་ངོ་སྤྲོད་པ་ལ་གསུམ་སྟེ། གཞི་གང་ནས།
ལམ་གང་གིས། འབྲས་བུ་གང་དུ་འཁྲིད་པའོ། །དང་པོ་ནི། སྒྲུབ་པ་ཡི་ནི་རྟེན་
གྱུར་པ། །ཆོས་ ཀྱི་ དབྱིངས་ ཀྱི་ རང་བཞིན་ དང༌། །ཞེས་ མངོན་རྟོགས་རྒྱན་དུ་
གསུངས་པ་དང་མཐུན་པར་དབང་མདོར་བསྟན་དུ། རང་བཞིན་མེད་པའི་ཆོས་
རྣམས་ཀྱིས། །སྐྱེ་འཇིག་སྒྱུ་མ་དེ་བཞིན་ནོ། །འབྱུང་རྣམས་འཇིག་པར་འགྱུར་མིན་
ཏེ༑ ༑རང་བཞིན་ཉིད་ཀྱིས་སྐྱེ་མི་འགྱུར། །སྣ་ཚོགས་དངོས་རྣམས་རང་བཞིན་
མེད༑ ༑དངོས་དང་དངོས་མེད་རང་བཞིན་ཅན། །ཞེས་སོགས་གསུངས་པ་ལྟར།།
ཆོས་རྣམས་ཀྱི་དོན་དམ་པའི་གནས་ལུགས་གང་ཟག་དང་ཆོས་ཀྱི་བདག་གིས་
སྟོང་པའི་སྟོང་ཉིད་དོན་དམ་པའི་བདེན་པ་ཆོས་ཉིད་དེ་བཞིན་ཉིད་དུ་གྲགས་ཤིང་
གྲུབ་པ་ཆོས་ཐམས་ཅད་ཀྱི་སྟེང་ན་གདོད་མ་ནས་བཞུགས་པ། བཀའ་བར་པ་
མཚན་ཉིད་མེད་པའི་ཆོས་འཁོར་ངེས་པའི་དོན་དུ་གཙོ་བོར་ཞལ་གྱིས་བཞེས་པའི་
-381-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ཤིང་རྟ་ཆེན་པོ་དག་གི་དྲི་མ་དང་བཅས་པའི་སེམས་དང་འབྲེལ་བའི་ཚེ་རང་
བཞིན་དུ་གནས་པའི་རིགས་སུ་གྲགས་པ་འདི་གཞིའི་གཙོ་བོ་ཡིན་ཀྱང་། སྤྱིར་
འཁོར་ལོ་ཐ་མ་ལ་ལྷག་པར་མོས་ཤིང་། ཁྱད་པར་སེམས་འགྲེལ་ལ་མཆོག་ཏུ་
འཛིན་པ་དག་གིས། ཕུང་པོ་རྣམ་བཅད་སྟོང་པ་ཉིད། །ཆུ་ཤིང་བཞིན་དུ་སྙིང་པོ་
མེད༑ ༑རྣམ་པ་ཀུན་གྱི་མཆོག་ལྡན་པའི། །སྟོང་ཉིད་དེ་ལྟར་འགྱུར་མ་ཡིན།།
ཞེས་པའི་ལུང་འགའ་རེས་འཁྲུལ་ནས། འདི་འཛིན་སྟངས་ཀྱི་ཡུལ་དུ་མ་བྱས་པའི་
བློས་འཁོར་བའི་རྩ་བ་ཆོད་པར་འདོད་པ་དག་ནི། བཀའ་འཁོར་ལོ་བར་པའི་
གསུང་རབ་མཐའ་དག་དགོས་མེད་དུའམ། དགོས་པ་ཆུང་ངུ་དང་ལྡན་པར་ཁས་
ལེན་དགོས་ཤིང་། བསྟན་པ་འདིའི་སྟོན་པ་དང་ཤིང་རྟ་ཆེན་པོ་ཀུན་གྱིས་བདག་
འཛིན་འཁོར་བའི་རྩ་བར་གསུངས་པ་དང་མ་མཐུན་པའི་བློ་གྲོས་ཀྱི་འཇུག་པ་ཧ་
ཅང་ཐལ་ཆེས་པ་ཡིན་པས་བདག་ལེགས་སུ་འདོད་པ་དག་གིས་བསྟན་པ་དང་
རང་ གཞན་ ལ་ བརྩེ་ བས་ ལེགས་ པར་ དགག་ པར་ རིགས་ སོ། །དེར་མ་ཟད། །
འཁོར་ལོ་བར་པ་མན་ཆད་ཀྱི་གདུལ་བྱ་ལ་ཅུང་ཟད་སྦས་པ། སྙིང་པོ་མདོ་བཅུ་
སོགས་དང་། རྒྱུད་སྡེ་རྣམས་སུ་ཇེ་གསལ་དུ་སོང་བའི་གཞིའི་ཟག་མེད་ཀྱི་སེམས་
དང་༑ རིགས་དང་། ཁམས་དང་
། བདེ་གཤེགས་སྙིང་པོ་དང་། སངས་རྒྱས་མྱུ་གུ་
དང་༑ ཆོས་ཁམས་དགེ་བ་ཞེས་སོགས་དང་། ཐོག་མ་དང་ཐ་མ་མེད་པའི་བྱང་
ཆུབ་ཀྱི་སེམས་དང་གཞིའི་རྡོ་རྗེ་སེམས་དཔའ་དང་། ཤིན་ཏུ་ཕྲ་བའི་རླུང་སེམས་
དང་༑ གཞོམ་མེད་ཀྱི་ནཱ་ད་དང་། རང་བཞིན་ལྷན་ཅིག་སྐྱེས་པའི་ཡེ་ཤེས་དང་།
འོད་གསལ་བདེ་ཆེན་དང་། མཁའི་ཤེས་རབ་དང་། ཕྱག་རྒྱ་ཆེན་མོ་དང་། རྣམ་
ཀུན་མཆོག་ལྡན་གྱི་སྟོང་གཟུགས་དང་། མཆོག་གི་དབང་པོ་ཞེས་སོགས་ཀྱིས་
-382-



སྦྱོར་དྲུག་གི་ངོ་སྤྲོད་ཡིད་ཀྱི་རོལ་མཚོ།
མདོ་སྔགས་རིམ་པ་བཞིན་དུ་གསུངས་པ། ཐ་སྙད་གནས་ལུགས་བདེ་གཤེགས་
སྙིང་པོའི་སེམས་འདི་ནི། ལམ་མཆོག་ཏུ་གྱུར་པ་དག་གི་སྣང་བའི་དམིགས་ཡུལ་
དུ་གྱུར་ཏེ། ལམ་དམའ་མོ་ནས་གནས་ལུགས་རགས་པ་མངོན་སུམ་དུ་མཐོང་
བས་མ་དག་ལས་སྣང་གི་བཟུང་འཛིན་རགས་པ་གཅོད་ཅིང་། ལམ་དང་འབྲས་
བུའི་སྐུ་ཐུགས་གཉིས་ཀའི་ཉེར་ལེན་ནམ་སྒྲུབ་གཞི་ཆེས་ཕུལ་དུ་བྱུང་བ་ཡིན་པའི་
ཕྱིར༑ བདེ་གཤེགས་སྙིང་པོ་འམ་རང་བཞིན་གནས་རིགས་ལ་ཆོས་ཉིད་མེད་
དགག་གིས་ཁྱབ་པར་བཞེད་པ་དག་ཀྱང་མི་འཐད་པ་ཆེན་པོའོ། །
་་ འོ་ན་བདེ་གཤེགས་སྙིང་པོའི་རྣམ་གཞག་གསལ་ཤོས། རྒྱུད་བླ་མར་
ཡང་༑ ཤེས་བྱ་མཐར་ཐུག་རྟོགས་པའི་བློས། །ཐམས་ཅད་མཁྱེན་པའི་ཆོས་ཉིད་
འདི༑ ༑སེམས་ཅན་ཐམས་ཅད་ལ་ཡོད་པར། །མཐོང་ཕྱིར་ཇི་སྙེད་ཡོད་པ་ཉིད།།
ཅེས་དང་། སངས་རྒྱས་སྤྱན་གྱིས་རང་ཆོས་ཉིད་གཟིགས་ནས། ཞེས་ཆོས་ཉིད་དུ་
བཤད་ པ་ དང༌། སོ་ སོ་སྐྱེ་འཕགས་ རྫོགས་ སངས་ ཀྱི། །དེ་བཞིན་ཉིད་དབྱེའི་
འཇུག་པ་ལ། །དེ་ཉིད་གཟིགས་པས་སེམས་ཅན་ལ། །རྒྱལ་བའི་སྙིང་པོ་འདི་
བསྟན་ནོ། །ཞེས་དེ་བཞིན་ཉིད་ལ་དགོངས་གཞི་བྱས་པ་དང་། སྔར་ནི་དེ་ལྟར་
རྣམ་བཞག་ནས། །སླར་ཡང་བླ་མའི་རྒྱུད་འདིར་ནི། །ཉེས་པ་ལྔ་དག་སྤང་པའི་
ཕྱིར༑ ཁམས་ཡོད་ཉིད་ཅེས་བསྟན་པ་ཡིན། །ཞེས་དགོས་པ་པ་ལ་ལྟོས་པའི་དྲང་
དོན་དུ་གསུངས་པས་གཞིའི་ཆོས་ཅན་དངོས་པོར་གྱུར་པ་དེ་ལྟ་བུ་མི་རིགས་སོ།།
ཞེས་མཁས་པ་དག་གསུང་པ་ནི། མདོ་རྒྱུད་སེམས་འགྲེལ་དང་བཅས་པའི་དངོས་
བསྟན་བསྟན་བྱའི་གཙོ་བོ་མཐའ་དག་དྲང་དོན་འབའ་ཞིག་ཏུ་ཁས་ལེན་དགོས་
པས་དེ་དག་གི་དངོས་ཀྱི་གདུལ་བྱར་མི་རུང་བར་ཟད་ལ། རྒྱུད་བླ་རང་ན་ཡང་
-383-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ཆོས་ཉིད་ཀྱི་མིང་དུ་གསུངས་པའི་ཁྱེད་རང་གི་དེ་ཙམ་དུ་ཟད་ལ། གཞན་དཔེ་དགུ་
དོན་དགུ་སོགས་སྐབས་ཐམས་ཅད་ན་ཡེ་ཤེས་སམ། ཤེས་པའམ། རིག་པ་
སོགས་མ་ཡིན་དགག་ཏུ་གསུངས་པ་ཤ་སྟག་དང་འགལ་ཞིང་། ཁྱེད་རང་གིས་
དྲངས་པའི་ལུང་སྔ་མ་ཉིད་ཀྱི་རྐང་པ་སྔ་ཕྱི་འགལ་ཏེ། དེ་མཐོང་བ་ཇི་སྙེད་པ་
མཁྱེན་པར་བཤད་པའི་ཕྱིར། དེས་ན་ཆོས་ཉིད་དང་ཆོས་དབྱིངས་དང་དེ་བཞིན་
ཉིད་ཅེས་སོགས་ནི་གནས་སྐབས་པའམ་ཐ་སྙད་པའི་གནས་ལུགས་ཡིན་པ་ལ་
དགོངས་ ཤིང་ རྟག་ པར་ གསུངས་ པ་ ཐམས་ ཅད་རྒྱུན་རྟག་ པ་ དང་། ཞི་བར་
གསུངས་པ་ངོ་བོ་ཞི་བ་དང་། བདེན་པའང་ཐ་སྙད་དུ་དཔྱད་བཟོད་པ་སོགས་ལ་
དགོངས་པར་ཤེས་པར་བྱ་ཞིང་། འདི་མེད་ན་དངོས་པོར་གྱུར་པའི་སངས་རྒྱས་ཀྱི་
ཉེར་ལེན་ནམ་སྒྲུབ་གཞི་མེད་པས་སངས་རྒྱས་ཕྱི་ནས་འཚོལ་དགོས་པའི་སྐྱོན་
ཤིན་ཏུ་ཆེ་སྟེ། རྒྱས་པར་སྤྱི་དོན་ཆེན་མོའི་མཇུག་ན་གསལ་ལོ། །དེ་ལྟར་ན། གཙོ་
བོར་ཕར་ཕྱིན་ཐེག་པ་ནས་བཤད་པའི་ཆོས་ཉིད་དེ་བཞིན་ཉིད་ནི། ཡུལ་གྱི་
གནས་ལུགས་ཡིན་པས། འདི་འཛིན་སྟངས་ཀྱི་ཡུལ་དུ་བྱས་པའི་ལམ་ནི་འཁོར་
བའི་རྩ་བ་གཅོད་པ་ལ་མེད་དུ་མི་རུང་སྟེ། འདི་ལྟར་སྣང་གྲགས་ཀྱི་ཆོས་འདི་
ཐམས་ཅད་ཡིན་ལུགས་མིང་རྐྱང་བཏགས་ཡོད་བློས་བཞག་ཙམ་ལས་ལྷག་པའི་
གྲུབ་ཚུལ་ཅུང་ཟད་ཀྱང་མེད་མོད། སྣང་ཚུལ་དེ་ལྟ་མ་ཡིན་པར་ཚུགས་ཐུབ་ཏུ་
ཡུལ་རང་ངོས་ནས་གྲུབ་པའི་བདག་གཉིས་སུ་འཛིན་པ་འདི་སེམས་ཅན་ཐམས་
ཅད་ལ་རང་ཆས་སུ་ཡོད་ཅིང་། བདེན་སྟོང་དེ་བཞིན་ཉིད་མེད་དགག་ལ་དགྲར་
ལྟས་མཛད་པའི་ཆེན་པོ་དག་ལ་ཡང་ཤིན་ཏུ་ཆེ་བར་འདུག་པས། འདི་ལ་འཛིན་
སྟངས་འགལ་བའི་གཉེན་པོ་མེད་པར་དུ་སོགས་ཀྱི་སྟེང་དུ་རྟོག་པ་བཀག་པའི་
-384-



སྦྱོར་དྲུག་གི་ངོ་སྤྲོད་ཡིད་ཀྱི་རོལ་མཚོ།
ཧར་སྒོམ་གྱིས་བདེན་འཛིན་གྱི་ས་བོན་འཇོམས་མི་སྲིད་པའི་ཕྱིར་རོ། །དེས་ན་
གཞིའི་གཙོ་བོ་བདག་མེད་རྣམ་པ་གཉིས་ནི། གསུང་རབ་མདོ་སྔགས་མཐའ་དག་
གི་ཐོས་བསམ་གྱིས་གཏན་ལ་དབབ་བྱའི་གཙོ་བོ་དང་། བསམ་དོན་སྒོམ་བྱའི་
གཙོ་བོར་ཤེས་པར་བྱའི། སྔོན་གྱི་རྒྱ་ནག་གི་མཁན་པོ་དང་། རྫོགས་ཆེན་ཕྱག་
ཆེན་ པ་ ཕལ་ཆེར་ དང་། ཁྱད་པར་ལུགས་འདི་ལ་ གཙོ་བོར་བཟུང་ནས་སྟོང་
གཟུགས་མ་ཡིན་དགག་ཉིད་བསྒོམ་བྱ་དང་རྟོགས་བྱའི་སྟོང་ཉིད་ཡིན་གྱི། ཆོས་
ཉིད་དེ་བཞིན་ཉིད་འདི་ནི་ཆད་སྟོང་དང་བེམ་སྟོང་ཡིན་པས་གཏན་ལ་དབབ་བྱ་
ཙམ་ཡང་མ་ཡིན་ནོ་ཞེས་ཟེར་བ་ནི་ཤིན་ཏུའང་ཐ་ཆད་ལ། ཡུ་མོ་མི་སྐྱོད་རྡོ་རྗེས།
དེ་ལྟ་བས་གཏན་ལ་དབབ་བྱ་ཙམ་ཡིན་གྱི་བསྒོམས་པས་རྒྱུད་ལ་བསྐྱེད་བྱ་མ་
ཡིན་ནོ་ཞེས་ཟེར་བའང་། ཐོས་བསམ་གཞན་ལ་བྱས་ནས་ཉམས་ལེན་གཞན་དུ་
འཚོལ་བར་འགྱུར་བས་ལེགས་པ་མ་ཡིན་ནོ། །འོ་ན་དེ་ལ་དགོངས་ནས། ཕུང་པོ་
རྣམ་གཅད་སོགས་དང་། དངོས་དང་དངོས་མེད་ཀྱི་ཕྱི་སེམས་ཀྱི་རྡོ་རྗེ་དག་ཀྱང་
རྣལ་འབྱོར་པ་ལ་བདེ་མཉམ་སྟེར་མ་ཡིན། གང་གི་མཁའ་ཡི་ཤེས་རབ་ལ་འཁྱུད་
ལྷན་སྐྱེས་བདེ་ལ་གནས་པའི་རང་སེམས་འདི་ནི་ཐར་པ་སྟེར། །ཞེས་སོགས་མང་
དུ་བཤད་པ་ཅི་ཞེ་ན། དབང་གསུམ་པའི་སྐབས་སུ། དབང་བསྐུར་འདི་ནི་ཇི་ལྟར་
བར༑ ༑བྱང་ཆུབ་སྤྱོད་གཞན་དེ་བཞིན་དུ། །དགེ་བའི་ཆོས་ནི་གཞན་གསུངས་
པ༑ ༑ཀུན་གྱིས་སངས་རྒྱས་སོགས་མི་འཐོབ། །ཅེས་དང༌། ཐབས་གཞན་གྱིས་ནི་
འཚང་མི་རྒྱ། །ཞེས་སོགས་མང་དུ་གསུངས་པས། སྦྱིན་སོགས་དཀར་ཆོས་གཞན་
ཐམས་ཅད་ཀྱང་སྤོང་དགོས་པར་འགྱུར་རོ། །གལ་ཏེ་དེ་དག་སྤོང་བར་སྟོན་པ་མ་
ཡིན་གྱི། སངས་རྒྱས་སྒྲུབ་པ་ལ་ཚོགས་སྦྱོར་གྱི་ལམ་ངེས་པར་དགོས་ཀྱང་ཚོགས་
-385-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
སྦྱོར་རྐྱང་པས་སངས་རྒྱས་མི་འཐོབ་ཅེས་པ་དང་འདྲ་བར་སྦྱིན་སོགས་དང་ཕར་
ཕྱིན་ཐེག་པར་གསུངས་པའི་ལམ་རྐྱང་པས་མཐར་ཐུག་གི་སངས་རྒྱས་མི་འགྲུབ་
པས་དབང་གསུམ་པའི་ལམ་མནན་དགོས་སོ། །ཞེས་དགོངས་པ་ཡིན་ནོ་ཞེ་ན།
ཤིན་ཏུ་ལེགས་པས་འདིར་ཡང་དེ་བཞིན་དུ་འདོན་པ་སྤོས་ཏེ། རྒྱལ་བས་གསུངས་
པའི་ལམ་རྣམས་ཀྱི། ཐེག་པ་སོ་སོ་ལ་ལྟོས་པའི་སྐྱོན་ཅན་གྱི་བསམ་པ་རྣམས་དོར་
ཏེ༑ ཡོན་ཏན་མཐའ་དག་གང་ཟག་གཅིག་འཚང་རྒྱ་བའི་ཆ་རྐྱེན་དུ་ངེས་པར་ཁས་
བླངས་ཏེ། རེ་རེ་རྒྱུན་དུ་བྱས་ནས་གཞན་འདོར་བའི་ཆོས་སྤོང་མི་གྱུར་བ་ཅི་ནས་
ཀྱང་མཛད་འཚལ་ལོ། །ཡང་གང་དག་བཀའ་འཁོར་ལོ་ཐ་མ་རྣམས་གསུང་རབ་
ཀྱི་གཙོ་བོ་ཤིན་ཏུ་རྒྱས་པའི་སྡེ་སྣོད་དང༌། རྒྱུད་བླ་མ་སོགས་དེའི་དགོངས་འགྲེལ་
མཐར་ཐུག་དང་། རྒྱུད་སྡེ་སྤྱི་དང་ཁྱད་པར་དུས་འཁོར་གསུང་རབ་ཀྱི་མཐར་ཐུག་
ཏུ་ཁས་ལེན་བཞིན་དུ་བདེ་གཤེགས་སྙིང་པོ་མ་ཡིན་དགག་ལ་སྡང་བ་དང་། ཤིན་
ཏུ་ཕྲ་བའི་རླུང་འོད་ཟེར་ལྔ་པ་སེམས་ཅན་མཐའ་དག་ལ་ཡོད་པར་འདོད་བཞིན་
དུ་དུས་འཁོར་ལ་སྒྲུབ་གཞི་མེད་པ་དང་། སོར་བསྡུད་ཀྱི་དམིགས་པ་གཏོད་པ་དྷ་
ཏིའི་ཡས་སྣར་ནན་གྱིས་ཆེད་དུ་གཏད་ནས་བྱེད་བཞིན་དུ་དེ་ལ་སྣང་བའི་སྟོང་
གཟུགས་ཕྱི་ནས་འཚོལ་བར་འདོད་པ་རྣམས་ལ་ནི་དགག་པ་གཞན་མི་དགོས་ཏེ།
རང་གིས་རང་ཉིད་རྒྱས་པར་བཀག་པའི་ཕྱིར་རོ། །མདོར་ན་གནས་ལུགས་དོན་
དམ་པའི་བདེན་པ་དེ་ཉིད་ཤེས་རབ་ཕལ་པས་ཡུལ་དུ་བྱས་ནས་སྒོམས་ཀྱང་དག་
པའི་མཚན་མ་མི་སྣང་ཞིང་སྟོང་གཟུགས་སམ་སྒྱུ་མའི་སྐུར་སྡང་མི་སྲིད་པས། རྡོ་
རྗེ་ཐེག་པར་བཤད་པའི་བདེ་ཆེན་གྱི་ཡུལ་བྱས་ནས་སྒོམས་པས་དེ་དང་དེ་འགྲུབ་
པ་ནི་ལམ་གྱི་མཐར་ཐུག་ཡིན་ལ་དེའི་ཡུལ་གྱི་གཙོ་བོ་འཛིན་སྟངས་ཀྱི་ཡུལ་དང་
-386-



སྦྱོར་དྲུག་གི་ངོ་སྤྲོད་ཡིད་ཀྱི་རོལ་མཚོ།
སྣང་བའི་དམིགས་ཡུལ་ཁྱད་པར་དེ་གཉིས་གཞིའི་གཙོ་བོར་ལེགས་པར་གྲུབ་
ཅིང་༑ གཞིའི་ཟག་མེད་ཀྱི་སེམས་དེ་ལ་ཀུན་གཞི་ཡེ་ཤེས་སུ་གསུངས་པས་དེའི་
འཛིན་སྟངས་སྤྲོས་པ་ཉེར་ཞིའི་རྣམ་ལྡན་དུ་གཞི་དུས་ནས་ཡོད་ཅིང་ངོ་བོ་རང་
བཞིན་ལྷན་སྐྱེས་ཀྱི་བདེ་ཆེན་དུ་གནས་པ་ནི་སངས་རྒྱས་ཀྱི་ཐུགས་ཀྱི་ཉེར་ལེན་
དང་༑ དེའི་ཞེན་པའམ་སྣང་ཡུལ་ཤིན་ཏུ་ཕྲ་བའི་སྟོང་གཟུགས་ལོངས་སྐུའི་རྣམ་
ལྡན་དུ་གཞི་དུས་ནས་ཡོད་པ་ནི་སྐུའི་ཉེར་ལེན་ཏེ། མདོར་ན་སངས་རྒྱས་ཀྱི་སྒྲུབ་
གཞི་མཆོག་ཏུ་གྱུར་པ་རང་ལ་གཞི་ནས་རང་ཆས་སུ་ཡོད་པ། དབང་པོ་དམན་
འབྲིང་གི་བྱང་སེམས་ལ་ཡང་སྦས་པ་རྣམས་དབང་པོ་ཡང་རབ་ལ་གསལ་བར་
བསྟན་ཏེ། ངོ་མ་ཤེས་པའི་ཟ་མ་ཏོག་ཁ་ཕྱེ་བའམ། ཁང་པའི་ཕུགས་ཀྱི་གཏེར་
བསྟན་པ་ལ་སོགས་པ་བཞིན་ནོ། །དེ་ལྟར་ན་འདི་གཉིས་ཐོས་བསམ་གྱིས་གཏན་
ལ་དབབ་བྱ་དང་། བསྒོམས་པས་མངོན་དུ་འགྱུར་བྱའི་གཞིའི་གཙོ་བོར་ཤེས་པར་
བྱས་ནས། ཕུང་ཁམས་སྐྱེ་མཆེད་ལ་སོགས་པའི་ཆོས་ཅན་ཇི་སྙེད་ཆོས་མངོན་པ་
སོགས་སུ་གསུངས་པ་རྣམས་ནི། མ་དག་ལས་སྣང་ཅན་གྱི་འཁྲུལ་སྣང་དང་སྒོ་
བསྟུན་ནས་དེ་ལ་དགེ་སྡིག་རང་སར་སྣང་བ་རྣམས་ཀྱི་བླང་དོར་དྲི་མས་དྲི་མ་འཁྲུ་
བའི་ཚུལ་དུ་གསུངས་པ། འཇིག་རྟེན་ངོར་ བྱས་བདག་ནི་སྨྲ་བར་བྱེད། །ཅེས་
དང་༑ རྣམ་དཔྱད་མེད་པར་འཇིག་རྟེན་ཉིད་ལས་འདི། །ཞེས་དང་། མ་བརྟག་
གྲགས་པར་གཏི་མུག་ལས་ཡིན་ནོ། །ཞེས་དང་། བདེན་ཏེ་འོན་ཀྱང་རྨོངས་ལས་
འདོད༑ །ཅེས་དང་། འབྲས་བུའི་དོན་དུ་ཁས་བླངས་པའི། །རྨོངས་པས་བརྟགས་
པ་གང་ཡིན་པའོ། །ཞེས་གསུངས་པ་ལྟར་འཇིག་རྟེན་ངར་འཛིན་ལྷན་སྐྱེས་ཉིད་
ཀྱི་ངོར་མ་བརྟག་མ་དཔྱད་པར་འཁྲུལ་ངོ་དང་རྨོངས་ངོ་ཙམ་དུ་ཁས་བླངས་པར་བྱ་
-387-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ལ༑ གློ་བུར་དྲི་མའི་ཆོས་ཀྱིས་བསྡུས་པའི་སྤང་གཉེན་ཙམ་དུ་ཤེས་ནས། དང་
པོར་སྤང་བླངས་ལ་ནན་ཏན་དུ་འབད་དགོས་ཏེ། རབ་རིབ་ཅན་གྱི་རང་ལ་སྣང་
བའི་སྐྲ་ཤད་མེད་པར་ཤེས་པ་ཙམ་གྱིས་འཁྲུལ་སྣང་མ་ལོག་པ་ན། མེད་པར་
ཤེས་པ་དེ་ཉིད་མིག་སྦྱོང་བའི་རྐྱེན་དུ་འགྲོ་བ་བཞིན་དུ་ལས་དང་པོ་པས་འཁྲུལ་
སྣང་སྦྱོང་བའི་བླང་དོར་ལ་འབད་དགོས་ཏེ། དེ་དག་ཀྱང་གཏན་ལ་དབབ་བྱའི།
རགས་པའམ་ཐོག་མ་ཡིན་ནོ། །གཞིའི་གཙོ་བོ་དེ་བཞིན་ཉིད་ནི་སྔོན་དུ་ལྟ་བ་
བཙལ་ནས་དེའི་རྒྱུན་སྐྱོང་བ་ཡིན་ལ། ཆོས་ཅན་རང་བཞིན་འོད་གསལ་གྱི་རླུང་
སེམས་ནི་འདིར་བསྒོམ་བྱའི་གཞིའི་ཀུན་གཞི་རྒྱུ་རྒྱུད་དུ་གྲགས་པ་འཁོར་འདས་
མཐའ་དག་གི་རྩ་བ། ནཱ་དའམ་ཡེ་ཤེས་ཞེས་བྱ་སྟེ། དྲི་མེད་འོད་དུ། འདིར་སེམས་
ཅན་ཐམས་ཅད་ཀྱི་སྙིང་གི་ནང་ན་གནས་པ་ནི་ཡེ་ཤེས་སོ། །དེ་ཡང་གཞོམ་དུ་
མེད་པའི་སྒྲ་སྟེ་རྟག་ཏུ་ནཱ་དའི་མཚན་ཉིད་དོ། ཞེས་སོ། འདི་ལ་བུ་སྟོན་རིན་པོ་
ཆེས་མ་རིག་པ་གཞོམ་མེད་ཅེས་མིང་བཏགས་ནས་སངས་རྒྱས་ཀྱི་ཡེ་ཤེས་ཀྱིས་
འཇོམས་པར་གསུང་པ་ནི། ཡེ་ཤེས་སུ་གསུངས་པ་འདི་དང་འགལ་ཞིང་ཐོག་
མཐའ་མེད་པའི་སེམས་དཔར་བཤད་པ་དང་འགལ་ཏེ། སངས་རྒྱས་ཀྱི་ཡེ་ཤེས་
ཀྱིས་བཅོམ་ནས་ཐ་མ་བྱུང་བས་སོ། །དེས་ན་གཞི་ལ་ཀུན་གཞི་ཡེ་ཤེས་དང་རྣམ་
ཤེས་གཉིས་སུ་བྱས་ནས་འདི་ནི་ཡེ་ཤེས་ཏེ། ངོ་བོ་དྲི་མ་དང་བྲལ་བའི་ཟག་མེད།
སངས་རྒྱས་ཡེ་ཤེས་ཀྱི་དངོས་རྒྱུ་ཡིན་ལ། འདིའི་སྟེང་ན་འགྱུར་མེད་གཞོམ་མེད་
ཀྱི་ཐིག་ལེ་བཞི་གནས་པ་ནི་སྐུ་རྡོ་རྗེ་བཞིའི་སྒྲུབ་གཞིའོ། །དེ་དག་ནི་ལམ་གང་
གིས་ཀྱང་གཞོམ་མི་ནུས་ཤིང་གཞོམ་མེད་ཅེས་བྱའི། དོན་དམ་དཔྱོད་བྱེད་ཀྱི་
རིགས་པས་དཔྱད་གཟོད་པ་དང་གཞོམ་མི་ནུས་པའི་བདེན་གྲུབ་ཀྱང་མ་ཡིན་ནོ།།
-388-



སྦྱོར་དྲུག་གི་ངོ་སྤྲོད་ཡིད་ཀྱི་རོལ་མཚོ།
འདི་དང་ངོ་བོ་དབྱེར་ཡོད་ཅིང་འབྲལ་ངེས་ཡིན་ཀྱང་ད་ལྟ་ཆུ་དང་རྙོག་པ་ལྟར་
དབྱེར་མེད་དུ་འདྲེས་ནས་གནས་པ་སྔ་མ་ལས་ཅུང་ཟད་རགས་པ་དྲི་མས་སྦགས་
པའི་རྣམ་ཤེས་ཕྲ་བ་ནི་ཀུན་གཞི་རྣམ་ཤེས་ཏེ། དེའི་སྟེང་གི་འགྱུར་བཅས་ཀྱི་ཐིག་
ལེ་བཞི་ལས་སད་རྨི་གཉིད་འཐུག་བཞི་པའི་གནས་སྐབས་ཏེ་གནས་སྐབས་བཞི་
བསྐྱེད་ལ། ཡེ་ཤེས་དང་རྣམ་ཤེས་སྦྱར་བའི་སྟེང་ནས་ཕ་ལས་ཐོབ་པའི་དཀར་ཆ་
དང་༑ འོག་ན་མ་ལས་ཐོབ་པའི་དམར་ཆ་ཚེག་དྲག་གི་མེ་རི་ཞེས་བྱ། དེ་ནས་འཕོ་
བ་བཅུ་གཉིས་ཀྱི་རླུང་བརྒྱུས་པས་མེ་རི་བསྐྱོད་ནས་སྙིང་ཁའི་ནཱ་ད་ཡང་བསྐྱོད་
པར་བྱེད། དེས་ཡུལ་འཛིན་པའི་རྣམ་ཤེས་རྟོག་མེད་རྟོག་བཅས་དང་དེ་ལས་ཉོན་
མོངས་དང་དེས་ལས་བསགས་ཏེ། ཐུན་མོང་བས་སྣོད་དང་། དེ་མིན་གྱི་བཅུད་
འགྲུབ་པར་བྱེད་ཅིང་། རླུང་འཕོ་ཆེན་བཅུ་གཉིས་སུ་རྒྱུ་བས་དུས་སྦྱོར་བཅུ་གཉིས་
ཀྱི་སྣང་བ་ཕྱི་ནང་དུ་གྲུབ་ནས་ལམ་བདེན་དོན་བཅུ་གཉིས་ཀྱི་སྦྱང་གཞི་འགྲུབ་ལ།
རླུང་སེམས་རགས་པའི་སྣང་བ་སྲིད་པའི་བག་ཆགས་སད་ནས་ཉི་མས་ཟླ་བ་
བཞུས་པའི་དགའ་བ་བཅུ་དྲུག་འཆར། ལམ་དེ་ཉིད་རྣམ་པ་བཅུ་དྲུག་གི་སྦྱང་གཞི་
རྣམས་འགྲུབ། དེ་ལྟར་ཁམས་འགྱུར་ཞིང་འཛགས་པས་ཆགས་པ་དང་བྲལ་ནས་
ཞེ་སྡང་དང་དེ་ལས་སེམས་རྨོངས་ཤིང་རྒྱལ་བའི་གཏི་མུག་ཏུ་འགྱུར་ཞིང་དེ་ལས་
འདུ་བྱེད་ལ་སོགས་པའི་རྟེན་འབྲེལ་གཞན་རྣམས་འབྱུང་སྟེ་སྲིད་པའི་འཁོར་ལོ་
བར་མ་ཆད་དུ་འཁོར་ཞིང་ནམ་ཞིག་ལས་ཚར་གཅིག་གི་འཕེན་པ་ཟད་ནས་འཆི་
འཕོ་བའི་ཚེ་ནི། རླུང་སེམས་རགས་པ་འགགས་ནས་ཐབས་མཁས་དང་བྲལ་བའི་
དབང་གིས་མེ་གྱེན་དུ་འབར་ཞིང་ཆུ་འཐུར་ལ་ལྷག་མ་མེད་པར་བབས་མེ་བསྲེས་
ཟླ་ཉི་ཁ་སྦྱོར་ཞིག་པ་ན་རྣམ་ཤེས་ལས་གཞན་གྱི་འཕེན་པས་འཕངས་ཏེ། དར་གྱི་
-389-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
སྲིན་བུ་བཞིན་དུ་ཡོན་ཏན་བརྒྱད་ཀྱི་ཁ་ཆུ་ཕྲ་བས་བཅིངས་ནས་བར་དོ་འགྲུབ་ལ།
དེས་མངལ་བཟུང་བ་ན་སླར་ཡང་ཟླ་ཉི་ཁ་སྦྱར་གྱི་དབུས་སུ་ཡོན་ཏན་རགས་པ་
བརྒྱད་ཀྱིས་བཅིངས་ནས་རིམ་གྱིས་མངོན་པར་འཕེལ་ཚུལ་རྒྱས་པར་ནང་ལེའི་སྤྱི་
དོན་དུ་བཤད་ཟིན་ཏོ། །
ལམ་གང་གིས་འཁྲིད་པ་ལ། ལམ་གྱི་གཙོ་བོ་ནི། བཞི་པའི་ལམ་ཟུང་
འཇུག་སྟེ། སྐུ་རྣམ་ཀུན་མཆོག་ལྡན་གྱི་སྟོང་གཟུགས་ཀུན་རྫོབ་བདེན་པས་སྒྱུ་
མའི་ལུས་དང་། ཐུགས་མི་འགྱུར་བའི་བདེ་ཆེན་དོན་དམ་བདེན་པར་བཏགས་པ་
འོད་གསལ་གྱི་སེམས་གཉིས་ངོ་བོ་གཅིག་པའི་ཚུལ་གྱིས་དབྱེར་མེད་དང་འབྲལ་
མེད་ཟུང་དུ་འཇུག་པ་རྒྱུ་ལ་འབྲས་བུ་དང་འབྲས་བུ་ལ་རྒྱུས་རྒྱས་བཏབ་པ་སྟེ།
དབང་མདོར་བསྟན་དུ། སྟོང་པ་གཟུགས་བརྙན་འཛིན་པ་རྒྱུ། །སྙིང་ རྗེ་འགྱུར་
མེད་འཛིན་པ་འབྲས། །སྟོང་ཉིད་སྙིང་རྗེ་དབྱེར་མེད་པ། །བྱང་ཆུབ་སེམས་སུ་དེ་
བརྗོད་ དོ། །ཞེས་ གསུངས་ པ་ ལྟར་ རོ། །དེ་ ཡང་ གཙོ་ བོར་ རྗེས་དྲན་ གྱི་ སྟོང་
གཟུགས་དང༌། དེའི་དངོས་འབྲས་ཏིང་ངེ་འཛིན་སྐད་ཅིག་དང་པོ་གཉིས་རྒྱུས་
ཡིན་པས་རྒྱུ་དང་འབྲས་བུར་བཤད་ལ། དེ་ཡན་ཆད་ནས་ཕན་ཚུན་རྒྱས་གཏབ་པ་
སྟེ༑ ཟུང་འཇུག་ཏུ་བསྒྲུབ་པས་ན་ལམ་གྱི་གཙོ་བོར་དྲན་ཏིང་ཡིན་ནོ། །དེ་གཉིས་
བསྒྲུབ་པ་ལ་གཙོ་བོར་སེམས་ལ་གནད་དུ་བསྣུན་ནས་སྟོང་གཟུགས་རྗེས་སུ་དྲན་
པ་སྒྲུབ་པ་པོར་བསམ། གཙོ་བོར་རླུང་ལ་གནད་དུ་བསྣུན་ནས་འགྱུར་མེད་རྗེས་
མཐུན་པ་སྒྲུབ་པ་སྲོག་འཛིན་ཏེ། རྣལ་འབྱོར་རྒྱུད་ཀྱི་གདུལ་བྱ་མན་ཆད་ལ་མིང་
ཙམ་ཡང་མ་བསྟན་ཅིང་བླ་མེད་གཞན་ལ་ཡང་མཚན་ཉིད་ཚང་བར་མ་བསྟན་པའི་
རྡོ་རྗེ་འཆང་གི་གདམས་པའི་མཐར་ཐུག་གོ །དེ་ལྟ་བུའི་ཐུན་མོང་མིན་པའི་ཟབ་
-390-



སྦྱོར་དྲུག་གི་ངོ་སྤྲོད་ཡིད་ཀྱི་རོལ་མཚོ།
ལམ་ཉམས་སུ་ལེན་པ་ལ་ཡང་། ཐོག་མར་དག་སྣང་ཕྱོགས་མེད་དུ་འབྱོངས་པའི་
དད་པ་ཡོད་པས་རང་ཕྱོགས་ལ་ཆགས་དང་། གཞན་ཕྱོགས་ལ་སྡང་བ་ཞི་བ།
ལེགས་བཤད་ཉེས་བཤད་འབྱེད་པའི་ཤེས་རབ་ཡོད་པས་ཕྱི་དང་། ནང་གི་ཡང་
མདོ་སྔགས་དང་། དེ་དག་གི་ཡང་དངོས་བསྟན་དམན་མཆོག་ལ་སོགས་པའི་དབྱེ་
བ་ཤེས་ནས་ཐུགས་ཉམས་སུ་བཞེས་པའི་བཤེས་གཉེན་དམ་པ་སྤྱིར་དགོས་ཀྱི་
མཚན་ཉིད་ཚང་བ་ཞིག་ནན་ཏན་གྱིས་བཙལ་ལ་རྟེན་ཚུལ་ལ་འབད། དེས་བསྟན་
པའི་སྐྱེས་བུ་གསུམ་གྱི་ལམ་རྣམས་རྫོགས་པའམ། མ་མཐའང་གོ་བ་རྣལ་མ་
ཆགས་ཤིང་མྱོང་བ་སྣ་ཟིན་གང་སྐྱེས་བྱ། དེ་ནས། རིན་ཆེན་གྱིས་ནི་སླུས་གྱུར་ན།།
རང་སེམས་རིན་ཆེན་རྣམ་གཉིས་འགྱུར། །ཞེས་གསུངས་པ་ལྟར་སྔོན་གྱི་སངས་
རྒྱས་བྱང་སེམས་ལོ་པཎ་ལ་སོགས་པས་རྙེད་པ་དང་བཀུར་སྟི་དང་རིམ་གྲོ་ཆེན་
པོས་ཆོས་བཙལ་བ་ལྟར་རང་ལ་ཡོད་པའི་སྒོ་གསུམ་ལྟ་ཅི་སྨོས། ལོངས་སྤྱོད་གང་
རྙེད་ཀྱང་འབད་པས་བསྒྲུབས་ཏེ་ཡུལ་ནས་དབང་དང་གདམ་ངག་གནད་དུ་
བསྣུན་པ་ཞུ་དགོས་ཀྱི། གཞན་གྱི་ཞོར་སྒུག་པའམ། རང་ལ་ཡོན་ཏན་ཅུང་ཟད་
ཡོད་པའི་སྡུག་ཡུས་ཀྱིས་ཆོས་ཞུས་ཀྱང་བྱིན་བརླབས་མི་འཇུག་ཅིང་ཆོས་དེས་
བེད་ཅུང་ཟད་ཀྱང་མི་ཆོད་པར་མྱོང་བ་དང་མཐོང་བས་གྲུབ་ཅིང་། ཡོན་ཏན་གྱི་
ཡུས་འགྲོ་ན། རྒྱལ་སྲས་རྟག་ཏུ་ངུ་ལུས་གཙོང་པའི་རིན་གྱིས་བླ་མ་དང་ཆོས་ལ་
མཆོད་པ་རྩོམ་པ་བྱེད་དོན་མེད་པའི་ཕྱིར་རོ། །དེ་ནས་དབང་དུས་སུ་ཁས་བླངས་
པའི་དམ་ཚིག་དང་སྡོམ་པ་བསྲུང་བ་གཙོ་བོར་བྱས་ཏེ། ཇི་སྐད་བཤད་པའི་སྔོན་
འགྲོའི་ཆོས་སྐོར་ལ། ཡུན་རིང་དུ་འབད་པར་བྱ་སྟེ། སྟོན་ཐོག་ཁྱད་པར་ཅན་དོན་
དུ་གཉེར་བས་ཐོག་མར་ཞིང་གི་འདུལ་སྦྱོང་ལ་འབད་པ་རྩལ་ཅི་ཡོད་ཀྱིས་བྱེད་
-391-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
པར་མཐོང་བ་བཞིན་ནོ། །དེ་ནས་གང་དུ་ཉམས་སུ་ལེན་པའི་གནས་ལ་སླ་ཆོས་མི་
བྱ་སྟེ། ཆོས་ལྔ་ལས། བསོད་སྙོམས་བཙལ་སླ་བ་མ་ཡིན་ན་དེས་གཡེངས་ནས་
སྡད་ལོང་ཙམ་ཡང་མི་འབྱུང་བའི་ཕྱིར་དང་། གཞན་བཟང་པོ་མིན་པར་ཆུ་ངན་ན་
ལུས་ལ་ནད་འཇུག ས་བཟང་པོ་མིན་པར་གཞི་བདག་ངན་ན་སེམས་ལ་གདོན་
འཇུག གྲོགས་ངན་ན་འགལ་རྐྱེན་བྱེད། སོ་མི་བསོད་ན་སྒོམ་གནད་དུ་མི་འགྲོ་
ཞིང་རྒྱུ་མཚན་གཞན་འཁྲིད་ཡིག་ཏུ་བྲིས་པ་བཞིན་ནོ། །སྒྲུབ་པ་པོ་ནི། མཆོག་མི་
འགྱུར་དུ། ལས་དང་པོ་པ་དབུ་མ་སྦྱངས་པ་ཞེས་སོགས་གསུངས་པ་ལྟར་རོ།།
ཉམས་ སུ་ ལེན་ ཚུལ་ནི། ཡིད་ཆེས་ གསུམ་ ལྡན་ དགོས་ཏེ། འགྲེལ་ཆེན་ ལས།
སྔགས་ཀྱི་ཐེག་པ་འདི་ལ་ཡིད་ཆེས་པ་རྣམ་པ་གསུམ་བཅོམ་ལྡན་འདས་ཀྱིས་
གསུངས་ཏེ། དང་པོར་རེ་ཤིག་རྒྱུད་ལ་ཡིད་ཆེས་པ་དང་
། དེ་ནས་བླ་མ་ལ་ཡིད་
ཆེས་པ་དང་། དེ་ནས་བདག་ཉིད་ལ་ཡིད་ཆེས་པ་སྟེ། ཡིད་ཆེས་པ་འདི་གསུམ་
གྱིས་ཡང་དག་པར་རྫོགས་པའི་སངས་རྒྱས་ཀྱི་ལམ་ཡོངས་སུ་དག་པར་འགྱུར་རོ།
རྣམ་པ་གཞན་དུ་ཡིད་ཆེས་པ་གསུམ་མེད་པར་ལམ་གང་བླ་མས་སློབ་མ་ལ་བསྟན་
པ་ནི་ཡང་དག་པར་རྫོགས་པའི་སངས་རྒྱས་ཉིད་ཀྱི་འབྲས་བུ་སྟེར་བར་བྱེད་པ་
པོར་མི་འགྱུར་ཏེ། སློབ་མའི་དད་པ་དམན་པ་ཉིད་ཀྱི་ཕྱིར་ཀུན་རྫོབ་ཀྱི་བདེན་
པས་འཇིག་རྟེན་པའི་འབྲས་བུར་འགྱུར་རོ་ཞེས་དོན་དམ་པ་རྫོགས་རིམ་གྱི་
འབྲས་བུར་འགྲུབ་པ་ལ་ཡིད་ཆེས་གསུམ་མེད་མི་རུང་དུ་གསུངས་པས་ཐོག་མར་
རྒྱུད་འདིའི་ཆེ་བ་སྟོན་པའི་ལུང་རིགས་ལ་འབད་ཅིང་། དེ་ཤེས་པའི་བླ་མ་ལ་
གཞན་ལས་ལྷག་པའི་མོས་གུས་དང་། རང་ལ་ཡང་ཞུམ་པ་དང་སྒྱིད་ལུག་པ་དོར་
སྟེ༑ རངས་པ་རྒྱ་ཆེར་སྐྱེད་པར་བྱའོ། །དེ་ཡང་འགྲེལ་ཆེན་དུ་མ་འོངས་པའི་དུས་
-392



སྦྱོར་དྲུག་གི་ངོ་སྤྲོད་ཡིད་ཀྱི་རོལ་མཚོ།
ན་རྡོ་རྗེ་སློབ་དཔོན་རྫས་ལ་བརྐམ་པ་དག་འབྱུང་པར་འགྱུར་ཏེ་ཞེས་སོགས་ཀྱི་
སྐྱོན༑ རྫས་ལ་བསྲེད་པས་ཕྱུག་པོ་སྣོད་མིན་ལ་འདས་ལམ་སྟེར་ཞིང་རྡོ་རྗེའི་ཚིག་
འབྱེད་པའི་ཆོས་འཚོང་། སྐལ་ལྡན་དབུལ་པོ་ལ་མི་སྟེར་བར་ཡི་ཆད་དུ་འཇུག རྡོ་
རྗེའི་ཚིག་ལ་རྩོད་པ་སྨྲ་ཞིང་གཞུང་གཞན་ཤེས་པའི་ང་རྒྱལ་གྱིས་རྒྱུད་འགྲེལ་བྱེད།
བདུད་རིས་བླ་མར་གྱུར་ནས་རྒྱུད་དོན་ཕྱིན་ཅི་ལོག་ཏུ་སྟོན། དེ་ཡང་སངས་རྒྱས་
ཀྱི་ཡེ་ཤེས་དབང་པོ་གཉིས་སྦྱོར་གྱི་བདེ་བར་བསྟན་ནས་གསུམ་པོ་དེ་ཉིད་བཞི་
པར་འཆད། གླེགས་བམ་མཐོང་བ་ཙམ་གྱིས་དབང་མ་ཐོབ་པར་རྒྱུད་སྟོན་པ་སྟེ།
དེ་ལྟར་རྒྱུད་སྟོན་པ་ནི་མ་འོངས་པའི་དུས་ཀྱི་གདུག་པའི་སློབ་དཔོན་རྣམས་ཀྱིས་
འཇུག་པ་གཟིགས་ནས་བཅོམ་ལྡན་འདས་ཀྱིས་རྒྱུད་གཞན་དང་དབང་བཞི་པ་
གསལ་པོར་མ་བསྟན་ཞིང་ཕྱག་རྒྱ་ཆེན་མོ་དུ་བ་ལ་སོགས་པའི་ལམ་སྒོམ་པ་སྦས་
ཞེས་གསུངས་པ་ལྟར། རྒྱུད་ཉིད་དུ་ཡང་རྒྱུད་ཀྱི་རྒྱལ་པོ་ཐམས་ཅད་ལས་ཀྱང་
ངེས་པར་རྡོ་རྗེའི་ཚིག་འདི་རྡོ་རྗེ་ཅན་གྱིས་སྦས་པ་སྟེ། སེམས་ཅན་རྣམས་ཀྱིས་
ཐར་པའི་སླད་དུ་དང་པོའི་སངས་རྒྱས་སུ་ནི་མ་ལུས་པ་ཡང་མངོན་སུམ་གསུངས་
ཞེས་བཞི་པ་གཞན་དུ་སྦས་པ་འདིར་གསལ་གསུངས་པ་དང་། དེ་ཕྱིར་རྒྱུད་ནི་
འཇིག་རྟེན་འཇིག་རྟེན་འདས་པ་མཐའ་དག་མ་ཚང་མེད་པ་རྒྱུད་ཀྱི་བླ་མ་སྟེ།
དཔལ་ལྡན་རྒྱུད་ནི་དང་པོའི་སངས་རྒྱས་མཆོག་གི་རྒྱལ་བའི་བདག་པོ་མངོན་པར་
བརྗོད་པ་ཟླ་བ་བཟང་། །ཞེས་ འཇིག་རྟེན་ པ་ བྱ་སྤྱོད་དང་། འདས་ པ་གོང་ མ་
གཉིས་ཏེ། བཞི་ཀའི་བརྗོད་བྱ་ཚང་བས་བླ་མ་དང༌། གཞན་རྣམས་ཀྱིས་རིགས་སོ་
སོ་བ་ལྔ་དང་གསུམ་ལ་སོགས་པ་ལས་མི་བརྗོད་ལ། འདིས་རྒྱལ་བའི་བདག་པོ་
རིགས་དྲུག་པ་གཙོ་བོར་བརྗོད་པ་དང་། རྒྱུད་རྣམས་མ་ལུས་གཅིག་ཏུ་བསྡུས་པ་
-393-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
མཆོག་གི་དང་པོའི་སངས་རྒྱས་རྡོ་རྗེ་སེམས་དཔའ་ལྷག་པའི་ལྷ། །ཐབས་དང་
ཤེས་རབ་གཅིག་སྦྱོར་རྒྱལ་བའི་བདག་པོའི་རྡོ་རྗེ་དག་གི་དེ་ཉིད་རྣམ་པ་བཅུ་དྲུག་
པ༑ ༑ཞེས་རིགས་དྲུག་པ་རྡོ་རྗེ་སེམས་དཔའ་གཙོ་བོར་བྱེད་ཅིང་ཐབས་ཤེས་ཕ་
མ་ཕྱོགས་རེ་བ་མ་ཡིན་པར་ཆ་མཉམ་གཅིག་ཏུ་སྦྱོར་བ་དང་། དེ་ཉིད་བཅོ་ལྔ་ཙམ་
སྟོན་པ་མིན་པར་བཅུ་དྲུག་དང་། དེ་བཞིན་དུ་བསམ་གཏན་བཞི་པའི་རྩེ་མོ་དང་
བདེན་དོན་བཅུ་གཉིས་པ་སྟེ་གང་དང་གང་གི་མཐར་ཐུག་དེ་དང་དེ་བསྟན་བྱའི་
གཙོ་བོར་བྱེད་པ་དང་། ཕྱི་རོལ་དུ་ནི་གང་ཟག་གི་ཆུ་ཚོད་བརྒྱད་པའི་ཕྱེད་གྱུར་སྒྲ་
གཅན་ལོངས་སྤྱོད་དག་ལས་ གཞན་དུ་གནས། དེ་ནི་ནང་དུ་རང་གི་ལུས་ལ་
དབུགས་ཕྱེད་ངེས་པར་མུན་པ་དག་དང་རྣམ་པར་བྲལ་བ་སྟེ། །སྔ་མ་ཕྱེད་ནི་མུན་
པ་དང་བཅས་སྲིད་པ་གསུམ་པོ་མཐའ་དག་སྟོང་པ་གང་དུ་ཐིམ་པའོ། །དེ་ཕྱིར་དེ་
ནི་ཕུག་ནས་དུས་ཀྱི་འཁོར་ལོའི་རྣལ་འབྱོར་ལྡན་པ་གཅིག་ཏུ་མུན་པ་བྲལ་བར་
འཇུག །ཅེས་པ། ཕྱི་རོལ་དུ་གཟའ་ལྔས་ལོ་གསུམ་ཕྱོགས་གསུམ་ལ་ལོངས་སྤྱད་
པའི་ལྷག་མ་ཟླ་བ་གཅིག་ལ་དུམ་བུ་བརྒྱད་དུ་བྱས་པའི་ཕྱེད་དང་བརྒྱད་སྒྲ་གཅན་
གྱི་ལོངས་སྤྱོད་བརྒྱད་པའི་ཕྱེད་པོ་མཇུག་རིངས་ཀྱི་ལོངས་སྤྱོད་དུ་གནས་པའི་
ངེས་དོན་ནང་དུ་དྷཱ་ཏིའི་སྙིང་ཁ་མན་ཆོད་ན་སྣང་བའི་རླུང་དང་། སྔ་མ་སྒྲ་གཅན་
གྱི་ཕྱེད་པོ་སྙིང་ཁ་ཡན་ཆོད་ན་མུན་པའི་རླུང་སྟེ་གཞི་དུས་ན་འཕོ་མེད་དབྱུག་པ་
བཞིན་དུ་གནས་པ་སྡོམ་ཆེན་གྱི་གཙོ་བོ་ཡབ་ཡུམ་གྱི་སྒྲུབ་གཞིར་གསུངས་པའི་
ནང་ནས། མུན་པ་དེ་ཕུག་ནས་སྣང་བའི་རླུང་དེ་མངོན་དུ་འགྱུར་བར་བྱེད་ནུས་
པའི་རྣལ་འབྱོར་ནི་དུས་ཀྱི་འཁོར་ལོ་ལས་གཞན་པ་མེད་དོ་ཞེས་གསུངས་པ་འདི་
ཉིད་ཆེ་བརྗོད་ཀྱི་གཙོ་བོར་སྣང་ན་ཡང་སྤྱན་རས་གཟིགས་ཀྱིས་གསལ་པོ་རང་
-394-



སྦྱོར་དྲུག་གི་ངོ་སྤྲོད་ཡིད་ཀྱི་རོལ་མཚོ།
གཅིག་མ་བཀྲལ་བའི་རྐྱེན་གྱིས་རྒྱ་བོད་སུས་ཀྱང་མ་རྙེད་པ་སྣང་ངོ༌། །ལམ་གང་
ཉམས་སུ་བླང་བ་ལ། ཡན་ལག་དྲུག་ཀའང་སྔོན་འགྲོ་ལྟོས་མེད་དྲུག་ལྡན།
དགོས་པའི་ཤེས་བྱེད་ནི། སྒྲུབ་ལེར། བདུད་རྩི་ལྔ་ལ་སོགས་དང་ཆུ་གཏེར་རྡོ་རྗེ་
རྣམས་དང་སྔགས་ཀྱི་བཟླས་པ་སོགས་ཀྱི་བསྙེན་པ་སྟེ། ཞེས་པའི་འགྲེལ་པར།
ནང་དུ་བདུད་རྩི་ལྔ་ནི་ཕུང་པོ་ལྔའོ། །སྒྲོན་མ་ལྔ་ནི་དབང་པོ་ལྔའོ། །དེ་རྣམས་ལ་
ལྟོས་པ་མེད་པ་ནི་བསྙེན་པ་སྟེ་ལུས་དང་རྫས་ལ་བསྲེད་པ་ཡོངས་སུ་སྤངས་པའོ།།
བསྙེན་པ་དེ་ཡིས་ལྷ་རྣམས་མཆོག་སྟེར་བར་འགྱུར་ཏེ་བཤང་བ། ལག་པ་ཟོས་
པས་ནི་མ་ཡིན་ནོ། །ཆུ་གཏེར་རྡོ་རྗེ་རྣམས་དང་ཞེས་པ་ནི་ལུས་ཀྱི་ལོངས་སྤྱོད་ལ་
ལྟོས་པ་མེད་པ་དང་སེམས་ཀྱི་ལོངས་སྤྱོད་ལ་ལྟོས་པ་མེད་པ་དང་འཕོ་བའི་བདེ་
བ་ལ་ལྟོས་པ་མེད་པ་ནི་བསྙེན་པ་སྟེ། ལུས་དང་ངག་དང་སེམས་དང་ཚངས་པར་
སྤྱོད་པའི་སྡོམས་པའོ་ཞེས་པའི་དོན་ཏེ། འདི་ཡིས་ལྷ་མཆོག་སྟེར་བར་འགྱུར་ཏེ།།
སྲིད་པའི་ལོངས་སྤྱོད་ལ་ཞེན་པས་ནི་མ་ཡིན་ནོ། །ཞེས་སོ། །དེ་བཞིན་དུ་སྔགས་
ཀྱི་བཟླས་པ་ཡང་དྲང་དོན་བསྐྱེད་རིམ་པའི་ངག་བཟླས་ཀྱང་སྔོན་དུ་འགྲོ་དགོས་
མོད༑ དེ་ཙམ་གྱིས་མི་ཆོག་པར་ངེས་དོན་འཛིན་པ་ལ་སོགས་པར་ཐམས་ཅད་ཀྱི་
སྔོན་འགྲོ འམ་བསྙེན་པར་ནི་སྲོག་རྩོལ་དགོས་ཏེ། འགྲེལ་པ་དེའི་འཕྲོ་ལས།
འདིར་སྔགས་ ཀྱི་བཟླས་པ་ཞེས་པ་ནི། སྲོག་སྡོམས་པ་སྟེ། སོགས་ པའི་སྒྲས་
དབྱུང་བ་དང་དགང་བ་དང་བུམ་པ་ཅན་གྱི་སྦྱོར་བ་ནི་རྟག་ཏུ་བསྙེན་པའོ། །དེ་
ཡིས་ལྷ་མཆོག་སྟེར་བར་འགྱུར་བ་སྟེ་སྲོག་མ་བསྡམས་པར་ངག་ཏུ་བརྗོད་པ་ནི་མ་
ཡིན་ནོ་ཞེས་སོ། །རྡོར་བཟླས་དང་བུམ་པ་ཅན་སོགས་འདི་དག་ཀྱང་བསྙེན་པར་
གསུངས་པ་ལ་བརྟེན་ནས། བླ་མ་དམ་པ་སོགས། ལུས་གནད་དང་རླུང་སྦྱོར་ཅི་
-395-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
རིགས་པ་རྣམས་ཡན་ལག་དྲུག་ཀའི་སྔོན་འགྲོ་ཡིན་གསུང་ནས་འཁྲིད་གང་ཡང་
མ་ཕོག་པའི་སྔོན་དུ་ཟླ་རེ་ཙམ་འདི་དག་སྦྱོང་དུ་འཇུག་པ་དང་། ཐུན་མཚམས་སུ་
རྩ་རླུང་གི་རྣམ་གཞག་རྒྱས་པར་སྟོན་པ་སོགས་མཛད་མོད་ཀྱི། གང་ཟག་ཁྱད་
པར་བའི་འཇུག་རིམ་དང་མྱོང་རྟགས་དང་བསྐྱེད་རིམ་ལ་སྐྱེ་བ་སྔ་མའི་འཕྲོ་ནས་
འཇུག་པ་དུ་མ་སྲིད་ཀྱང་ལས་དང་པོའི་འཇུག་རིམ་ནི། གསང་འདུས་པ་དག་
འདུས་པ་ཕྲན་ནས་སློབས། ཞེས་ཐོག་མར་བསྐྱེད་རྫོགས་ཀྱི་གནད་བསྟན་ནས་
མྱོང་རྟོགས་ཅི་རིགས་སྐྱེས་པའི་རྗེས་སུ་ངོ་སྤྲོད་ཀྱི་ཚུལ་དུ་རྒྱུད་འགྲེལ་སློབ་པ་
ལྟར༑ འདིར་ཡང་ས་རིས་དང་ལག་ལེན་བསྐྱེད་རྫོགས་ཀྱི་འཁྲིད་རིམ་སྔོན་དུ་
གཏང་ནས་རྒྱུད་འགྲེལ་རྫོགས་པར་བཤད། དེ་རྗེས་འཆད་པ་པོའི་དབང་བཞི་
རྗེས་གནང་དང་བཅས་པ་བྱིན་ནས་རྡོ་རྗེ་སློབ་དཔོན་གྱི་གོ་འཕངས་ལ་འགོད་པ་
རྒྱུད་འགྲེལ་ལས་གསལ་བར་གསུངས་པས་འཁྲིད་རིམ་རང་ལུགས་ལྟར་བྱའོ། །
དངོས་གཞི་ལ། ཡན་ལག་དྲུག་གི་མཚན་ནི། འདུས་པ་ཕྱི་མར། སོ་སོར་
སྡུད་དང་བསམ་གཏན་དང་། །སྲོག་རྩོལ་དེ་བཞིན་འཛིན་པ་དང་། །རྗེས་སུ་དྲན་
དང་ཏིང་ངེ་འཛིན། །རྣལ་འབྱོར་ཡན་ལག་དྲུག་དུ་འདོད། །ཅེས་དང་། མ་རྒྱུད་
མཁའ་འགྲོ་རྒྱ་མཚོ་ལས་ཀྱང་། སོ་སོར་བསྡུད་དང་དེ་བཞིན་དུ། །བསམ་གཏན་
སྲོག་རྩོལ་འཛིན་པ་དང་། །རྗེས་སུ་དྲན་དང་ཏིང་ངེ་འཛིན། །སྦྱོར་བ་ཡན་ལག་
དྲུག་ཏུ་འདོད། །ཅེས་དང་། བདེ་མཆོག་གི་རྩ་རྒྱུད་ལེའུ་དང་པོར། སྔགས་བཟླས་
དེ་ བཞིན་ བསམ་ གཏན་ དང་། །བདེ་ བ་ ཡིས་ ཀྱང་ འགྲུབ་ པར་ འགྱུར། །ཞེས་
གསུངས་ པ་ ལ། རྒྱལ་སྲས་ ཕྱག་ན་རྡོ་རྗེས། ཀྱང་ སྒྲས་བསམ་གཏན་གྱི་སོར་
བསྡུད༑ སྔགས་བཟླས་སྲོག་རྩོལ་ཡིན་ལ། དེས་འཛིན་པ། བདེ་བ་ཏིང་ངེ་འཛིན་
-396-



སྦྱོར་དྲུག་གི་ངོ་སྤྲོད་ཡིད་ཀྱི་རོལ་མཚོ།
ཡིན་ལ། དེས་རྗེས་དྲན་ཤུགས་ལ་སྟོན་པས། །སྦྱོར་བ་ཡན་ལག་དྲུག་གིས་མཆོག་
འགྲུབ་ཀྱི། གཞན་གྱིས་མི་འགྲུབ་པ་དང་། དྲུག་པ་ཏིང་ངེ་འཛིན་ཅུང་ཟད་མི་
གསལ་བར་སྦས་ཀྱང་གཞན་རྣམས་ཤིན་ཏུ་གསལ་བར་གསུངས་ཤིང་། ཕ་རྒྱུད་
འདུས་པར་ཡང་། ཡན་ལག་དྲུག་གི་རྣལ་འབྱོར་གྱིས། །བསྙེན་པ་བྱས་ན་མཆོག་
འགྲུབ་སྟེ། །གཞན་དུ་སྒྲུབ་བྱ་དངོས་གྲུབ་མཆོག །འབྱུང་བར་འགྱུར་བ་མེད་པ་
ཉིད༑ ༑བརྟག་གཉིས་སུ། ཡན་ལག་དྲུག་བསྒོམ་རྣལ་འབྱོར་པས། །དགའ་བྲལ་
མཐར་ཡང་དེ་བཞིན་ནོ། །ཞེས་དང་། གུར་དུ། ཡན་ལག་དྲུག་བསྒོམ་དེ་ནས་ནི།།
སླར་ཡང་རང་བྱིན་རླབས་པ་སྟེ། །ཞེས་བཤད་པའི་ཕྱི་མའི་དངོས་བསྟན་བསྐྱེད་
རིམ་ལ་དངོས་སུ་སྦྱར་ནས་སླར་ཡང་རྫོགས་རིམ་ཡན་ལག་དྲུག་བསྒོམ་པ་རྣམས།
དྲུག་གི་གྲངས་དེས་ནི་སྦྱང་བྱ་ཕུང་པོ་དྲུག ཁམས་དྲུག དབང་པོ་དྲུག ཡུལ་དྲུག་
ལས་དབང་དྲུག བྱ་བ་དྲུག་རྣམས་ཀྱང་། ཡེ་ཤེས་ནམ་མཁའ། རླུང། མེ། ཆུ། ས་
དྲུག་ཏུ་འདུས་ཞིང་། དེ་རྣམས་སྦྱོང་བྱེད་རྒྱལ་བ་རིགས་དྲུག་གི་རང་བཞིན་ཡིན་
པའི་ཕྱིར་རོ། །སྒྲུབ་ལེར། སོ་སོར་བསྡུད་པ་རྒྱལ་བའི་དབང་པོར་འགྱུར་ཞིང་
བསམ་གཏན་མི་སྐྱོད་པ་ཉིད་དོ། །སྲོག་རྩོལ་དག་ཀྱང་ཕྱག་ན་རལ་གྲི་ཅན་ནོ།།
སླར་ཡང་རྣམ་བཅུ་འཛིན་པ་ཕྱག་ན་རིན་ཆེན་ནོ། །གདོལ་པ་མོ་ལ་རྗེས་སུ་དྲན་པ་
པདྨ་འཛིན་པར་གྱུར་ཏེ་དཔལ་ལྡན་ཏིང་འཛིན་འཁོར་ལོ་ཅན། །ཞེས་གསུངས་པ་
ལྟར་རོ། །དེ་ཡང་། བསྙེན་སྒྲུབ་བཞིར་བསྡུ་བ་ནི། བསྙེན་པ་ལ་ནི་དང་པོའི་རྣལ་
འབྱོར་རྣམ་བཅུ་མཁའ་ལ་འཁོར་ལོ་ཅན་གྱི་ཁྲོ་བོས་སོ། །བགེགས་མཐར་བྱེད་
པའི་ལྟ་བ་བདུད་རྩིའི་ལམ་དུ་སོན་པ་ཡིས་ཀྱང་ཉེ་བའི་སྒྲུབ་པ་ཡན་ལག་དྲུག།
ཤེས་རབ་ལ་སྤྲོས་ཟླ་བ་ཐིག་ལེ་རྡོ་རྗེ་ནོར་བུ་གནས་པའི་འགྱུར་མེད་གསུམ་ནི་
-397-



.. མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
བསྒྲུབ་པ་ལ། །བདེ་བ་མ་ཉམས་གཅིག་པུ་ཞི་བའི་ལྷན་སྐྱེས་ཡེ་ཤེས་རྣལ་འབྱོར་
འདིར་ནི་སྒྲུབ་པ་ཆེན་པོ་ལ། །ཞེས་སོར་བསམ་བསྙེན་པ། སྲོག་འཛིན་ཉེར་སྒྲུབ།
རྗེས་དྲན་སྒྲུབ་པ། ཏིང་ངེ་འཛིན་སྒྲུབ་ཆེད་དུ་གསལ་བར་གསུངས་ཤིང་། ངེས་
ཚིག་ནི། འབྲས་བུ་རྡོ་རྗེ་འཆང་གི་གོ་འཕངས་ཁད་ཉེ་བས་དང༌། དེ་བཞིན་དུ་སྒྲུབ་
པས་དང་། དེ་བས་ཀྱང་ལྷག་པར་དང་། ཤིན་ཏུ་ལྷག་པར་སྒྲུབ་པས་སོ། །དེ་ཡང་
སྦྱང་གཞི་ལ། མངའ་གྱི་གནས་སྐབས་ལུས་རྫོགས་པ་དང་། བཙས་པའི་གནས་
སྐབས་དེ་མ་ཐག་པ་རླུང་གི་རང་བཞིན་ངག་རྫོགས་པ་དང་། ལོ་བཅོ་ལྔའི་བར་
སེམས་རྫོགས་པ་དང་། བཅུ་དྲུག་པ་བདེ་བ་རྫོགས་པ་སྟེ་བཞིའམ། བསྡུ་ན་དང་
པོ་གསུམ་མས་རིམ་གྱིས་སྦྱར་བ་སད་རྨི་གཉིད་གཏི་མུག་གི་གནས་སྐབས། བཞི་
པའི་ཚེ་བཞི་པ་སྟེ་གནས་སྐབས་བཞི་ཡི་སྒྲིབ་པ་སྦྱང་བའི་ཕྱིར་དུ། སྨིན་བྱེད་
བསྐྱེད་རིམ་ལ་དཀྱིལ་འཁོར་རྒྱལ་མཆོག་དང་ལས་རྒྱལ་མཆོག་དང་ཡས་བབས་
ཐིག་ལེའི་རྣལ་འབྱོར་དང་། མས་བརྟན་ཕྲ་མོའི་རྣལ་འབྱོར་སྟེ་བཞི་ལ་བསྙེན་
བསྒྲུབ་བཞི་གསུངས་པ་རྣམས་ཉམས་སུ་བླངས་པས་ལེགས་པར་སྨིན་པ་བཞིན་
དུ་རྫོགས་རིམ་ལ་ཡང་དེ་དག་གི་འབྲས་བུ་གྲོལ་ལམ་བསྙེན་བསྒྲུབ་བཞིའོ། །དེ་
བཞིན་དུ་བསྐྱེད་རིམ་བཞི་པོ་དེ་ལ་རྡོ་རྗེ་བཞིའམ་ཞལ་བཞི་པར་གསུངས་པ་ལྟར་
འདིར་ཡང་གསུངས་ཏེ། ཡེ་ལེར། དབུ་མར་སྲོག་ནི་ཉི་མ་དང་བཅས་རི་བོང་ཅན་
གྱི་བགྲོད་པ་གཡས་དང་གཡོན་ལ་བཅིང་། །ཕྱག་རྒྱ་འགྲོགས་ལ་རབ་ཏུ་སེམས་
དང་མཆོག་གི་བདེ་བ་ལ་གནས་རྡོ་རྗེ་ཡང་དག་བླང་བ་མང་། །པདྨར་རྡོ་རྗེའི་སྒྲའི་
རང་གི་ལག་པའི་ཆུ་སྐྱེས་དག་གིས་བསོར་བ་བདེ་བའི་སླད་དུ་སྟེ། །ས་བོན་གཏོང་
བ་མིན་པའི་བདེ་བ་འདི་ནི་འཆི་བའི་འཇིགས་འཕྲོག་འདི་ནི་དཔལ་ལྡན་བླ་མའི་
-398-



སྦྱོར་དྲུག་གི་ངོ་སྤྲོད་ཡིད་ཀྱི་རོལ་མཚོ།
ཞལ༑ ༑ཞེས་པའི་རྐང་པ་དང་པོས་སོར་བསམ་དང་སྲོག་འཛིན་ལ་སྐུ་དང་གསུང་
གི་གཉིས་པས་རྗེས་དྲན་དང་ཐ་མ་གཉིས་ཀྱིས་ཏིང་ངེ་འཛིན་ལ་ཐུགས་དང་ཡེ་
ཤེས་ཀྱི་ཞལ་དང་རྡོ་རྗེ་འགྲེལ་ཆེན་དུ་གསལ་བར་གསུངས་སོ། །དེ་ཡང་བརྟུལ་
ཞུགས་ གསུམ་ སྟེ། དོན་ དམ་ བསྙེན་ པར། རྡོ་ རྗེ་ བརླང་ བ་ འདི་ ནི་ དང༌ པོར་
གསུངས་པ་སྟེ། རྡོ་རྗེའི་མེ་ལ་སྲོག་ཞུགས་པའི་གཉིས་པའོ། །དཔལ་ལྡན་བྱང་
ཆུབ་སེམས་ནི་མི་ལྟུང་གསུམ་པའོ། །འདི་དག་ཉིད་ནི་དགེ་བའི་བརྟུལ་ཞུགས་
གསུམ་ཉིད་དོ། །ཞེས། སོར་བསམ་གཉིས། སྲོག་འཛིན་གཉིས། དྲན་ཏིང་གཉིས་
རྣམས་ལ་ཐོག་མཐའ་བར་གསུམ་དུ་དགེ་བར་གསུངས་སོ། །དེ་ཡང་། རྒྱུ་འབྲས་
ཀྱི་རྣལ་འབྱོར་གཉིས་སུ་བསྟན་ཏེ། དབང་མདོར་བསྟན་དུ། སྟོང་ཉིད་གཟུགས་
བརྙན་འཛིན་པ་རྒྱུ། །སྙིང་རྗེ་འགྱུར་མེད་འཛིན་པ་འབྲས། །ཞེས་པ་ལྟར། དང་པོ་
ལྔ་རྒྱུའི་རྣལ་འབྱོར་དང་། ཐ་མ་འབྲས་བུའི་རྣལ་འབྱོར་རམ། རྗེས་དྲན་འབྲས་
བུར་བསྡུས་ནས་དང་པོ་བཞི་ལ་རྒྱུའི་རྣལ་འབྱོར་དུ་བྱས་པའང་ཡོད་ཅིང་། སྐྱེ་
འཕགས་ཀྱི་རྣལ་འབྱོར་གཉིས་སུ་བསྡུ་ན། དང་པོ་ལྔ་སོ་སྐྱེའི་ལམ་དུ་ཀུན་མཐུན་
ལ༑ ཐ་མ་ལ་མཁས་པ་ཡེར་མི་འགྱུར་བའི་བདེ་ཆེན་སྟོང་བརྒྱད་བརྒྱ་པ་ཕྲག་དང་
པོ་སྦྱོར་དུ་བཞེད་པ་ནི་མི་འཐད་དེ། །འདི་དག་གིས་འཕོ་ཆགས་སམ་བེམ་ཆོས་ཀྱི་
ས་བོན་སྤོང་བར་བཞེད་བཞིན་དུ་རང་ལམ་གྱི་སོ་སྐྱེའི་ས་ན་སྤང་བྱའི་ས་བོན་སྤོང་
བའི་གཉེན་པོ་མེད་པར་མདོ་སྔགས་ཀུན་མཐུན་པའི་ཕྱིར་རོ། ཁ་ཅིག་ཏིང་ངེ་
འཛིན་འབྲས་བུ་ཡིན་པས་སངས་རྒྱས་ཀྱི་སར་སྐྱེལ་བ་ཡང་། ཕར་ཕྱིན་ཐེག་པའི་
སངས་རྒྱས་ཀྱིས་བསྐྱེད་དགོས་པ་ལ་བསམ་ནས་ཟེར་ན་འཐད་དེ། ཀུན་ཏུ་འོད་
དང་པོར་བྱས་པའི་ས་བཅུ་གཉིས་པོ་འདི་སྟོབས་བཅུ་དང་མི་འཇིགས་པ་བཞིའི་
-399-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ཟླ་ལ་བགྲངས་ནས་ དེ་ བཞིན་ གཤེགས་ པའི་ སར་ སྤྱན་ རས་ གཟིགས་ ཀྱིས་
གསུངས་པས་སོ། །རང་ལམ་གྱི་སངས་རྒྱས་ལ་ཟེར་ན་ཤིན་ཏུ་མི་འཐད་དེ། རང་
ལམ་གྱི་སྤང་བྱ་སྤོང་བཞིན་པའི་སངས་རྒྱས་ནི་སུས་ཀྱང་མི་འཇོག་པའི་ཕྱིར་རོ།།
ཕར་ཕྱིན་ཐེག་པའི་སངས་རྒྱས་ཀྱིས་འདི་སྐྱེད་ཅིང་སྤང་བྱ་སྤོང་དགོས་པ་མི་འཐད་
དེ༑ མུན་པ་མ་ལུས་པ་མ་སངས་ན་སངས་རྒྱས་སུ་མི་རུང་བ་གང་ཞིག སངས་
རྒྱས་ཡིན་པས་མུན་པ་མ་ལུས་པར་སངས་པའི་ཕྱིར་རོ་ཞེ་ན། འོ་ན་ཉན་རང་དགྲ་
བཅོམ་གྱིས་སླར་ཡང་སྤང་བྱ་སྤོང་མི་དགོས་པར་འགྱུར་ཏེ། །དགྲ་མ་ལུས་པར་མ་
བཅོམ་ན་དགྲ་བཅོམ་དུ་མི་རུང་བ་གང་ཞིག དགྲ་བཅོམ་ཡིན་པས་ཞེས་བརྗོད་
པར་ བྱའོ། །མ་གྲུབ་སྟེ། རང་ལམ་གྱི་སྤང་བྱའི་དགྲ་བཅོམ་པ་ཙམ་ ཡང་དགྲ་
བཅོམ་དུ་རུང་ངོ་ཞེ་ན། འདིར་ཡང་དེ་བཞིན་ནོ། དེས་ན་སྔགས་ལམ་དུ་འཇུག་པ་
པོའི་ཡ་མཐའ་ས་བཅུའི་བྱང་སེམས་ཉིད་དང་། འཇུག་བྱ་སྔགས་ལམ་གྱི་ཡ་
མཐའ་འཕགས་ལམ་གྱིས་ཆོག་གི སོ་སྐྱེའི་ལམ་གང་ཡང་བསྣོན་མི་དགོས་པ་
སྲིད་པར་བཞེད་པ་ལ་ནི། ཕར་ཕྱིན་ཐེག་པའི་སྒོམ་ལམ་དང་པོ་བརྒྱད་ཀྱིས་ཀྱང་
ངོ་སྐལ་གྱི་སྤང་བྱའི་ས་བོན་སྤོང་མི་ནུས་པར་ཐལ་བ་དང་། མཐོང་ལམ་ཡིན་ན་
རང་གི་སྦྱོར་ལམ་སྔོན་དུ་སོང་བས་མ་ཁྱབ་པར་ཐལ་བ་དང་། ཀུན་ཏུ་འོད་དང་
པོར་བྱས་པའི་ས་བཅུ་གཉིས་ཀྱི་རྣམ་བཞག་མི་འཐད་པར་ཐལ་བ་དང་། ཕར་
ཕྱིན་ཐེག་པའི་ཀུན་རྫོབ་སེམས་བསྐྱེད་ལོག་ཤེས་སུ་ཐལ་བས་གནོད་པའི་ཕྱིར།
རང་ལམ་གྱི་སྒྲིབ་གཉིས་མ་ལུས་པར་སྤངས་ཀྱང་ཐེག་པ་གཞན་གྱིས་སྤང་བྱ་ཕྲ་
མོ་ཐུགས་ལ་བཞག་པའི་སངས་རྒྱས་བཅོམ་ལྡན་འདས་ཞིག་ཀྱང་སྲིད་དོ་ཞེས་བྱ་
བ་འདི་ནི་སྔོན་ཆད་གངས་རིའི་ལྗོངས་འདིར་མ་བྱུང་ཡང་རིགས་པས་གྲུབ་ཅིང་།
-400-



སྦྱོར་དྲུག་གི་ངོ་སྤྲོད་ཡིད་ཀྱི་རོལ་མཚོ།
ལུང་ཡང་། འཇམ་དཔལ་གྱི་ཞལ་གྱི་ལུང་ལས། བླ་མར་བཅས་པའི་སངས་རྒྱས་
དང་༑ ༑བླ་ན་མེད་པའི་སངས་རྒྱས་ཉིད། །ཅེས་སོགས་དང་། གནས་སྐབས་ཀྱི་
ཐེག་པ་གསུམ་དང་། མཐར་ཐུག་གི་ཐེག་པ་གཅིག་དང་། གནས་སྐབས་ཀྱི་མྱང་
འདས་དང་། དགྲ་བཅོམ་པས། མཐར་ཐུག་གི་དེ་གཉིས་ཀྱི། གོ་མི་ཆོད་ཀྱང་།
སྤྱིར་མྱང་འདས་དང་དགྲ་བཅོམ་གྱི་གོ་ཆོད་པར་གསུངས་པའི་གཞུང་ལུགས་
ཐམས་ཅད་དོ། །དེ་ནི་ཞར་ལས་བྱུང་བའོ། །སླར་ཡང་དཀྱུས་མ་ནི། དེ་ལྟར་ཡན་
ལག་དྲུག་པོ་ཚང་ལ་རྫོགས་པ་དགོས་ཀྱི་གང་རུང་མ་ཚང་བས་མཐར་ཐུག་གི་
སངས་རྒྱས་མི་འགྲུབ་སྟེ། སྐུ་རྣམ་ཀུན་མཆོག་ལྡན་གྱི་སྟོང་གཟུགས་དང་། ཐུགས་
མི་འགྱུར་བའི་བདེ་བ་ཆེན་པོའི་ཟུར་ཉམས་པར་འགྱུར་བའི་ཕྱིར་རོ། །གོ་རིམ་
ངེས་པ་ནི། ཡན་ལག་དྲུག་པོ་གང་རུང་ནས་ཐོག་མ་བརྩམ་དུ་མི་རུང་སྟེ། ནང་
ལེར༑ སྟོང་པ་ལ་ནི་དུ་བ་སོགས་བླ་མའི་ངེས་པའི་དབང་གིས་གཟུགས་བརྙན་
མཚམས་སུ་བསྒོམ་པར་བྱ། །དེ་ནས་རྩ་བའི་འཁོར་ལོ་རྣམས་སུ་སྲོག་དང་ཐུར་
སེལ་རླུང་ནི་བརྟན་པ་དག་ཀྱང་བྱེད་པ་སྟེ། །དེ་ནས་ཟླ་བ་ངེས་པར་འགོག་པ་
གཟའ་བཞིན་བྱེད་དེ་བྱང་ཆུབ་སེམས་ནི་རྣལ་འབྱོར་པ་ཡིས་སོ། །དེ་ནས་གང་
ཞིག་ཅུང་ཟད་འདོད་པ་དག་ཀྱང་ཉིན་ཞག་འགའ་ཡིས་སྐྱེ་བ་འདི་ལའོ། །ཞེས་སྔ་
མ་རྫོགས་རྗེས་དེ་ནས་དེ་ནས་ཤེས་རེ་རེ་བཞིན་གསུངས་པ་ལྟར་འགྲེལ་ཆེན་
གྱིས་ཀྱང་གསུངས་ལ། ཡེ་ལེར་ཡང་། དུ་བ་ལ་སོགས་སྒྲུབ་པ་བྱས་ནས་འཆི་བ་
འཇིག་པར་བྱེད་པའི་དབུ་མ་དག་ཀྱང་བསྒྲུབ་པར་བྱ། །སྲོག་ལ་སོགས་པ་སྒྲུབ་པ་
བྱས་ནས་རི་བོང་འཛིན་པ་ཞུ་བའི་ཐིག་ལེ་དག་ཀྱང་སྒྲུབ་པར་བྱ། །དམ་པའི་བདེ་
བ་བསྒྲུབས་ནས་ལྷན་ཅིག་སྐྱེས་པ་རྒྱལ་བའི་སྐུ་ནི་ཀུན་ཏུ་འགྲོ་བ་བསྒྲུབ་པར་བྱ།།
-401-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ཞེས་པས་ཀྱང་གོ་རིམ་དང་སོ་སོའི་བྱེད་ལས་བསྟན་ཞིང་། ཐུན་མོང་གི་བྱེད་ལས་
ནི༑ དེ་ཀའི་འཇུག་ཏུ། སེམས་ཅན་རྣམས་ལ་འཆི་སྟེར་གང་དེ་གྲུབ་པའི་སྔགས་
ཀྱིས་བྱིན་གྱིས་བརླབས་པ་མཐའ་དག་བདུད་རྩིའི་སྟེ། །འདོད་པའི་དངོས་གྲུབ་
གང་ཞིག་བགྲོད་བྱ་མིན་པ་དག་ཀྱང་སྲིད་གསུམ་གནས་སུ་བསམ་གཏན་བགྲོད་
བྱའོ། །ཡེ་ཤེས་ གང་ཞིག་བརྙེད་དཀའ་དག་ཀྱང་རྡོ་རྗེ་པདྨར་བདེ་བས་བྱིན་
བརླབས་བརྙེད་པར་སླ་བ་ཉིད། །དེ་ལྟར་དེ་ལྟར་རྡོ་རྗེ་ཅན་དེ་སྲོག་ཆགས་རྣམས་
ལ་ཐམས་ཅད་དུས་སུ་བདེ་མཉམ་སྟེར་གྱུར་ཅིག ཅེས་གསུངས་པ་སྟེ། རྡོ་རྗེ་ཅན་
ནི༑ གཞིའི་དུས་འཁོར་ལ་གཙོ་བོར་དགོངས་ལ། ལམ་དང་འབྲས་བུའི་ཡང་ངོ་།།
དེ་ལྟར་ན། ཟབ་ལམ་རྡོ་རྗེའི་རྣལ་འབྱོར་དཔལ་སྦྱོར་བ་ཡན་ལག་དྲུག་པ་ཞེས་བྱ་
བ་འདི་ནི། རྒྱ་བོད་ན་གསུང་ངག་རིན་པོ་ཆེ་ཞེས་གྲགས་པ་ལྟར། རྒྱུད་སྡེ་མང་པོ་
ནས་གསུངས་པའི་རྫོགས་རིམ་སྣ་བསྡུས་པ་ཡང་མ་ཡིན་ཏེ། དུས་འཁོར་ཉིད་ནས་
དཀྱུས་གཅིག་ལ་གསུངས་པ་ལྟར་བླ་མེད་གཞན་དུ་ཡང་དེ་བཞིན་དུ་གསུངས་
པའི་ཕྱིར། ནཱ་རོ་དང་ནི་གུའི་ཆོས་དྲུག་ཏུ་གྲགས་པ་ལྟར་གོ་རིམ་ངེས་མེད་ཀྱང་
མིན་ཏེ། སྔ་མ་སྔ་མ་སྔོན་དུ་མ་སོང་བར་ཕྱི་མ་ཕྱི་མའི་རྟོགས་པ་མཐར་ཐུག་སྐྱེ་མི་
སྲིད་པའི་ཕྱིར། དེ་བཞིན་དུ་ཤེས་རབ་ཅན་དུ་བྱས་པས་བློས་སྒྲིགས་པའི་རང་
བཟོ་དང་
། ཕུགས་ཀྱི་ཁུངས་མེད་པའི་རྨི་ལམ་མ་དང་གཏེར་མ་ལ་སོགས་པ་མ་
ཡིན་པ་ལམ་གྱི་ལུས་ཡོངས་སུ་རྫོགས་པས་མང་མི་དགོས་ཤིང་ཉུང་ན་མི་འདུས་
པ་དང་ཐོད་རྒལ་གང་དྲན་གྱི་མི་ཆོག་པའི་རིམ་པ་ངེས་པ་དང་ལྡན་པ། རྒྱལ་བ་
སྲས་བཅས་ཐམས་ཅད་ཀྱི་བགྲོད་པ་གཅིག་པའི་ལམ། རྣལ་འབྱོར་དབང་ཕྱུག་
ཐམས་ཅད་ཀྱིས་གཅེས་སྤྲས་སུ་མཛད་པ། སྐལ་བ་མཆོག་དང་ལྡན་ཞིང་དབང་པོ་
-402-



སྦྱོར་དྲུག་གི་ངོ་སྤྲོད་ཡིད་ཀྱི་རོལ་མཚོ།
ཤིན་ཏུ་རྣོ་བས་ལེགས་པར་ཞུགས་ན་མིའི་སྐྱེ་བ་འདི་ཉིད་ལ་མཐར་ཐུག་གི་སངས་
རྒྱས་བདེ་བླག་ཏུ་བསྩལ་བར་མཛད་པའི་ལམ་གྱི་རྒྱལ་པོའོ་ཞེས་ངག་ཏུ་ཡང་ཡང་
འདོན་ཞིང་ཡིད་ལ་མོས་པ་བསྐྱེད་པར་བྱའོ། །དེ་ལྟར་དྲུག་པོ་རེ་རེ་ལ་ཡང་རྣམ་
བཞག་དྲུག་དྲུག བྱ་བར་དཔལ་དུས་འཁོར་ཞབས་པས་གསུངས་པ་ལྟར་རྒྱུད་
འགྲེལ་གྱི་དགོངས་པར་མཁས་པ་ཤོང་དང་། བུ་དང་། བླ་མ་དམ་པ་སོགས་ཀྱིས་
མཛད་པ་ཤིན་ཏུ་ལེགས་པ་ལས། ཁ་ཅིག བསྐྱངས་ཚུལ་དང་། དབྱེ་བ་ལ་སོགས་
པའི་རྣམ་བཞག་བརྒྱད་ལ་སོགས་པར་བྱེད་པ་དང་། དམིགས་རིམ་རྐྱང་པ་ལ་
གྲིལ་ནས་རྣམ་བཞག་གང་ཡང་མེད་པར་སྟོན་པ་ལ་སོགས་པ་ནི་ཧ་ཅང་སྤྲོས་
བསྡུས་ཀྱི་དབང་གིས་ལྷག་པ་དང་ཆད་པའི་སྐྱོན་ཞུགས་པས། རྣམ་གཞག་དྲུག་
ལྡན་ནི་ལུང་རིགས་དང་ལྡན་ནོ། །དེ་ཡང་མཚན་དོན་དྲུག་པོ་ལྷན་ཅིག་ཏུ་བཤད་
པ་ནི། སོར་བསྡུད་ཀྱི་སྐད་དོད་ནི། སྲ་དྷ་ཧཱ་ར། དེའི་པྲ་ཏི་ནི་ཉེར་བསྒྱུར་ཏེ། ཙན་
གོ་མིས་ཉེར་བསྒྱུར་ཉི་ཤུ་པོ་རེ་རེ་ཡང་དོན་བཅུ་བཞི་ཙམ་ལ་འཇུག་པ་ལས་མ་
བཤད་ཀྱང་འགྲེལ་པ་མཁན་པོ་གཞན་གྱིས་ཚིག་གྲོགས་ཀྱིས་དབང་གིས་དོན་ཉི་
ཤུ་སོགས་ལ་འཇུག་པར་བཤད་པ་ལས་འདིར་ཕྱིར་ཟློག་པའམ་སྤོང་བ། ཡང་ན་
སོ་སོའམ་ཡང་ཡང་། ཨཱ་ཧཱ་ར་ནི་ཟས་དང་འཕྲོག་པ་དང་། བསྡུད་པ་ལ་འཇུག་སྟེ།
འདི་ལྟར། ཧྲན་འཕྲོག་པ་ལའོ། ཨཱང་སྔོན་དུ་ད་རྗེས་འབྲེལ། ཉ་ཡིག་ནི། ཨིན་
དང་ཉ་དང་ཡ་ཙ་སོགས་ལས་གཉིས་ཀའོ་ཞེས་པས་རྗེས་འབྲེལ། དངོས་པོ་ལ་གྷ་
ཉ་ཞེས་པས་གྷ་ཏྲ་རྐྱེན་དུ་བྱིན། ཧྲ་དབྱངས་བཅས་དང་གྷ་ རྗེས་འབྲེལ་ལམ།
གྷཉའི་ནུས་པས་རི་ཡིག་འཕེལ་བར་གྱུར་པས་ཨཱ་ཧཱ་ར་དེ་སྒྲ་པ་ལ་གྲགས་པའི་
མིང་ངམ་རྟགས་ཡིན་ཏེ་བྱིངས་དང་རྣམ་དབྱེ་བོར་བའི་དོན་དང་ལྡན་པ་རྟགས་སོ་
-403-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ཞེས་སོ། །དེ་ལས་ཕ་རོལ་རྣམས་རྣམ་དབྱེའོ་ཞེས། དེ་ཚིག་ཏུ་སྒྲུབ་པ་ལ་རྣམ་དབྱེ་
སྟེར་དགོས་ཤིང་། དེ་ཡང་དང་པོ་ངོ་བོ། གཉིས་པ་བྱ་བ། གསུམ་པ་བྱེད་པ། བཞི་
པ་དགོས་ཆེད། ལྔ་པ་འབྱུང་ཁུངས། དྲུག་པ་འབྲེལ་པ། བདུན་པ་གནས་གཞི་
བརྗོད་པ་སྟེ་རེ་རེ་ལ་ཡང་གཅིག་ཚིག་གཉིས་ཚིག མང་ཚིག་སྟེ་གསུམ་གསུམ་
ལས་འདི་རྣམས་ལ་དང་པོའི་གཅིག་ཚིག་སྟེ། རྟགས་ཀྱི་དོན་གྱི་ཚིག་ལ་རྣམ་དབྱེ་
དང་པོ་ཞེས་པས། སི་བྱིན། ཨི་རྗེས་འབྲེལ་དང་ས་རྣམ་དཔྱད་དུ་བྱ་བ་ནི་ཕལ་
ཆེར་ལ་ཐོབ་ཅིང་། ཉེར་བསྒྱུར་རྣམས་ཀྱང་དེ་བཞིན་དུ་ཚིག་ཏུ་བསྒྲུབས། མཐར་
ཚིག་གཅིག་ཏུ་བསྡུད་པའི་ཚེ། དེར་གནས་རྣམ་དབྱེ་རྣམས་དབྱི་བར་བྱའོ་ཞེས་
པས་ཕྱིས། རྟགས་གཅིག་ཏུ་སོང་བའི་མཐར་སླར་ཡང་སི་བྱིན་པས། པྲ་ཏུ་ཧཱ་
རཿཞེས་པ། བྱིངས་དོན་དང་པོར་བརྗོད་ན། ཟས་སམ་འཕྲོག་པ་སྤོང་བས་ཟས་
སློང་ཞེས་པར་འགྱུར་ཏེ། འཁོར་བ་པའི་ཟས་ནི་དབང་པོ་ཡུལ་ལ་འཇུག་པས་
དགེ་བ་འགྲོག་པ་ཡིན་ལ། དེ་རྣལ་འབྱོར་འདིས་སྤོང་བས་སོ། །འདི་ནི་སྤང་བྱའི་
སྒོ་ནས་བཏགས་ཏེ་ཡོངས་སུ་མ་གྲགས་པའི་དོན་ལ་ཐོབ་པའི་མཚན་ནོ། །ཉེར་
སྒྲུབ་དང་པོར་བརྗོད་ན་དབང་ཡུལ་སོ་སོའམ་ཉི་ཚེ་བ་ཡང་ཡང་འབྱུང་བའི་རྣམ་
གཡེང་། ཤའི་མིག་གིས་རྣམ་པ་ཐམས་ཅད་པའི་སྟོང་གཟུགས་གཅིག་ཏུ་བསྡུད་
པའི་སོར་སྡུད་ཅེས་པ་གཉེན་པོའི་སྒོ་ནས་བཏགས་པ་ཡོངས་སུ་གྲགས་པའི་
མཚན་ནོ། །དེ་བཞིན་དུ་བསམ་གཏན་གྱི་སྐད་དོད་དྷུ་ན༔ ཅེས་པའང་། རྒྱོ་
སེམས་དཔའ་ལའོ། དངོས་པོ་ལས་མ་ནིང་ལ་ཀྟའོ། ཡུཊའོ། ཊ་ཡིག ཥཱ་རྗེས་སུ་
འབྲེལ་བ་ལས་ནི་ཨཱིའོ། །ཞེས་པས་རྗེས་འབྲེལ། ཡུ་བུ་ཛྷ་རྣམས་ཀྱི་ཨ་ན་ལཀ་
ཨན་དག་གོ་ཞེས་པས་ཡུ་ཨ་ནར་སྒྱུར། བྱིངས་མཐའི་ཨེ་ནི། མཚམས་སྦྱོར་གྱི་ཡི་
-404-



སྦྱོར་དྲུག་གི་ངོ་སྤྲོད་ཡིད་ཀྱི་རོལ་མཚོ།
གེའི་མཐའ་རྣམས་ཀྱི་བི་ཀ་ར་ཎ་མ་ཡིན་པ་ལ་ཨཱ་ཡིག་གོ་ཞེས་བསྒྱུར་ནས། རྐྱེན་
གྱི་ཨ་ནའིཨ་རང་སྦྱར་བས་རྒྱུ་ན་ལ་ཡང་སི་བྱིན་པ་སྟེ། མདོར་ན་སེམས་པར་བྱེད་
དོ་ཞེས་པ་སཾསྐྲྀ་ཏའི་སྒྲ་ལ་བྱུང་བ་དེ་འཁྲིད་ཡིག་གི་མཚན་དོན་དང་སྦྱར་རོ། །དེ་
བཞིན་དུ་སྲོག་སྩོལ་གྱི་སྐད་དོད་པྲ་ཎཱ་ཡཱ་མཞེས་པ་ཡང་། ཤྭ་ས་སྲོག་ལའོ། ཨ་ན་
ཡང་ངོ༌། ཞེས་པའི་བྱིངས་ཕྱི་མ་ལ། པྲ་སྔོན་དུ་བཞག པ་ཙ་སོགས་རྣམས་ལས་
ཨ་ཙའང་ངོ་ཞེས་པས་ཨ་ཙ་རྐྱེན་དུ་བྱིན། ཙ་དབྱངས་དོན་ཡིན་པས་ཕྱིས། པྲའི་
ཨ་དང་བྱིངས་ཀྱི་ཨ་མཚུངས་འདྲ་བྱས་པས་པྲ་ཎ། ཎར་སོང་བ་ནི། ར་ཥ་རིའི་ཡི་
གེ་རྣམས་ལས་མཐའ་མ་ཡིན་པའི་ནའི་ཎ་སྟེ་ཞེས་པྲའི་རའི་དབང་གིས་སོ། །ཡ་
མུ་འགོག་པ་ལའང་། དངོས་པོ་གྷ་ཉ། བྱིངས་ཀྱི་སྔོན་དུ་ཨཱང་། ང་དང་གྷ་དང་ཉ་
རྣམས་རྗེས་འབྲེལ་ལ། ཉ་རྗེས་འབྲེལ་གྱི་དབང་གིས་བྱིངས་ཀྱི་ཨ་རིང་པོར་སོང་།
རྣམ་དབྱེ་སྟེར་བ་དང་བསྡུ་བ་བྱེད་ཚུལ་གོང་བཞིན་བྱས་པས། པྲ་ཎཱ་ཡཱ་མ༔ སྲོག་
ཀུན་ནས་འགོག་ཅེས་པའོ། དེས་ན་རྩོལ་པ་ནི། འགོག་པའི་རྩོལ་བ་ཞེས་པ་རྐྱེན་
གྱི་ནུས་པའམ། ཡང་ན་འགོག་པ་དང་། རྩོལ་བ་དོན་གཅིག་ཏུ་བྱས་པའོ། །ས་
འཛིན་པའི་སྐད་དོད་དྷ་ར་ཎཱ་ཅེས་པ་དྷིཧུ་འཛིན་པ་ལའོ། ཆ་ཊའི་རྐྱེན། བྱིངས་ཀྱི་
ཉ་དང་རྐྱེན་གྱི་ཎ་དང་ཊ་རྣམས་རྗེས་འབྲེལ། ཎའི་ནུས་པས། རི་ཡིག་གི་འཕེལ་
བ་ཨཱར་དུ་སོང་། རྐྱེན་གྱི་ཡུ་ཨ་ནར་བསྒྱུར་བའོ། །དེ་ལྟར་འཛིན་པར་བྱེད་དོ་ཞེས་
སོ༑ ༑རྗེས་དྲན་ གྱི་སྐད་དོད་ཨ་ནུ་སྨྲ་ ཏི སྤྱི་ སེམས་ པ་ ལའོ། ཀྟི་རྐྱེན། ཨ་ནུ་
སྔོན༑ ཀ་རྗེས་འབྲེལ། ཀ་ད་རྗེས་འབྲེལ་གྱི་རྐྱེན་ལ་ཡོན་ཏན་མེད་པས། ཨ་ནུ་
སྨིཏིཉིད་དེ་རྗེས་སུ་དྲན་པར་བྱེད་དོ་ཞེས་པའོ། །ཏིང་ངེ་འཛིན་གྱི་སྐད་དོད། ས་
མཱ་དྷི། དྷི་འཛིན་པ་ལའོ། ཡང་ན་ཊུ་དྷ་ཉ་འཛིན་པ་ལའོ། །ཌཱཉ་རྗེས་འབྲེལ། ཌི་
-405-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
རྐྱེན༑ ཌ་རྗེས་འབྲེལ་གྱི་ནུས་པས་བྱིངས་མཐའི་དབྱངས་ལ་སོགས་པ་ཕྱིས་ནས་
ཨི་བཅུག བྱིངས་ཀྱི་སྔོན་དུ་ཉེར་བསྒྱུར་ སཾ་དང་ ཨཱང་བཞག་ནས་སྔར་བཞིན་
བསྒྲུབས་ པ་ སྟེ། སྒྲ་ འགྱུར་ ཡང་ དག་ པར་ ཀུན་ ནས་ འཛིན་ ཞེས་ པའོ། །དུས་
མཚམས་དྲུག་ནི། དུས་ཞབས་སྙན་རྒྱུད་ལས། རིམ་པ་བཞིན། གཡས་པ་སའི་
རླུང་དུ་བསྒོམ། །ཞེས་དང་། དུས་ནི་ནམ་མཁའ་རྒྱུ་དུས་སོ། །ཞེས་དང་། འདུ་
བྱེད་ཕུང་པོ་རླུང་རྒྱུ་དུས། །ཞེས་དང་། ནམ་མཁའི་དུས། ཞེས་དང་། ཡེ་ཤེས་རླུང་
ནི་རྒྱུ་དུས་སོ། །ཞེས་བཤད་པའི། སོར་བསྡུད་ཀྱི་དུས་མཚམས་ནི་། འགྲེལ་ཆེན་
ལས་འདིར་གང་གི་ཚེ་ཁྲོ་བོའི་ལྟ་སྟངས་རྣལ་འབྱོར་པ་སྟོང་པ་ལ་སེམས་བཀོད་
པའི་རྣལ་འབྱོར་པ་མིག་མི་འཛུམ་པར་གྱུར་པ་དེའི་ཚེ་གཡོན་ནས་གཡས་སུ་ཞེས་
པ་ནི་ཉེ་བར་མཚོན་པ་སྟེ། གང་གི་ཚེ་གཡས་སུ་ས་རབ་ཏུ་འབབ་པའི་དུས་སུ་རྣལ་
འབྱོར་པ་བསྒོམ་པར་བྱེད་པ་དེའི་ཚེ་ཆོ་ག་འདིའོ། །གཡོན་པའི་རྩ་ལ་རབ་ཏུ་
འབབ་པའི་དུས་སུ་ནི་མ་ཡིན་ཏེ། ནམ་མཁའི་དཀྱིལ་འཁོར་ལ་སོགས་པ་སྤྲོ་བའི་
རིམ་པས་ཞེས་རྫོགས་རིམ་ལ་ས་ཆུ་ལ་ཐིམ་པ་ལ་སོགས་པ་བསྡུད་རིམ་འབྱུང་
པར་འགྲེལ་པར་གསུངས་པ་དང་མཐུན་ཞིང་རིག་པས་ཐོབ་པས་ལེགས་མོད་ཀྱི་
གཞན་རྣམས་ལ་རྒྱུ་མཚན་མ་མཐོང་ཞིང་། རྭ་པས་སྣ་བུག་གཡོན་པའི་རླུང་རྣམས་
ཞི་གཟས་བདག་བྱེད་པ་སོགས་ཀྱི་སྒོ་ནས་འཇམ་པས་ཐོག་མར་དེའི་ཚེ་བྱའོ་ཞེས་
ཟེར་ བའང་ འགྲེལ་ ཚིག་ དེས་ བཀག་ གོ །སྙན་རྒྱུད་ལས། བསམ་གཏན་ནམ་
མཁའི་རླུང་རྒྱུ་དུས་བསྒོམས་པར་བཤད་པ་དེ། བསམ་གཏན་གྱི་ངོ་བོ་མི་སྐྱོད་པ་
ནམ་མཁའི་རང་བཞིན་ཡིན་པ་ལ་དགོངས་པ་འདྲ་གསུང་པའང་མ་ཡིན་ཏེ། དེ་ལྟ་
ན་སོར་བསྡུད་རྡོ་རྗེ་སེམས་དཔའ་ཡེ་ཤེས་ཀྱི་རང་བཞིན་ཡིན་པ་སོགས་གཞན་
-406-



སྦྱོར་དྲུག་གི་ངོ་སྤྲོད་ཡིད་ཀྱི་རོལ་མཚོ།
ལའང་སྦྱར་དགོས་པ་ལས་ངེས་པ་མི་སྣང་བས་སོ། །དེས་ན་རླུང་གི་རྒྱུ་དུས་ནི་
ཐམས་ཅད་ལ་གཡས་ཀྱི་ས་རླུང་རྒྱུ་དུས་ཉིད་ཐོག་མའི་སྒོམ་དུས་ཡིན་པར་འགྲེལ་
ཆེན་གྱིས་ཚིག་འདིས་བསྟན་པའམ། ཡང་ན་ཁྲོ་བོའི་ལྟ་སྟངས་ཀྱི་ཚེ་ཞེས་པའི་
ཚིག་ལ་ནུས་པ་འདོན་ན། ཡན་ལག་དང་པོ་གཉིས་ལ་ས། གཉིས་པ་གཉིས་ལ་
མེ༑ གསུམ་པ་གཉིས་ལ་ནམ་མཁའི་རླུང་རྒྱུ་དུས་བསྒོམ་པར་བཞེད་དམ་བརྟག་
པར་བྱ་ཞིང་། སྤྱིར་ཡན་ལག་སྔ་མ་སྔ་མ་རྫོགས་ནས་ཕྱི་མ་ཕྱི་མ་སྒོམ་དགོས་པ་ནི་
གོ་རིམ་ངེས་པའི་རིགས་པ་དང་། རྨི་ལམ་བཞིན་དུ་གཟུགས་མཐོང་གྱུར། །རྟག་
ཏུ་གཟུགས་དེ་བསྒོམ་པར་བྱ། །ཞེས་དང་། གཟུགས་བརྙན་མཐོང་ན་དེ་ནས་ནི།།
བར་མ་ཆད་པར་སྲོག་རྩོལ་བྱ། །ཞེས་དང་། གཟུགས་བརྙན་མཐོང་ན་དེ་ནས་
ཉིན་ཞག་སོ་སོའི་རླུང་ནི་འགོག་པ་རབ་བྱ་སྟེ། །ཞེས་པ་གཉིས་ཀྱིས་སྲོག་རྩོལ་གྱི་
དུས་མཚམས་དང་། །ཟླ་ཉིའི་བགྲོད་པ་བཅོམ་པ་ལས། །གཞན་དུ་ཐུར་སེལ་ཡན་
ལག་ལ། །སྲོག་གི་རླུང་ནི་འཇུག་པ་མེད། །ཅེས་པ་འཛིན་པའི་དུས་མཚམས་ཀྱི་
རྗེས་དྲན་བསྐྱེད་དགོས་པར་གསུངས་པ་གསལ་ལ། ཏིང་ངེ་འཛིན་ལ་ཡང་། ཡེ་
ལེར༑ དེ་ནི་ཤེས་རབ་ཡེ་ཤེས་སྐད་ཅིག་གལ་ཏེ་ཐིག་ལེའི་ཕྲེང་བ་གཡོ་བ་མེད་
པས་བདེ་ནའོ། །ཞེས་པས་རྗེས་དྲན་མཐར་ཐུག་བསྟན་ནས། དེ་ཕྱིར་འཕོ་མེད་
བདེ་བའི་སྐད་ཅིག་ལྷན་ཅིག་སྐྱེས་པ་འདི་ནི་ཆོས་ཀྱི་དབྱིངས་ཀྱི་སྟེར་བྱེད་དེ། །་
ཞེས་པའི་དེ་ཕྱིར་ནི་གཏན་ཚིགས་ཀྱི་ཚིག་མིན་གྱི། དེའི་ཕྱིར་རྗེས་དེ་མ་ཐག་ཅེས་
པ་ཉིད་ཤིན་ཏུ་གསལ་ལ། གོ་རིམ་གྱི་སྐབས་སུ་དྲངས་པའི་ནང་ལེའི། སྟོང་པ་ལ་
ནི་དུ་བ་སོགས་ལམ་ཞེས་སོགས་ཀྱང་ཤིན་ཏུ་གསལ་ལོ། །མཚན་ཉིད་དྲུག་གི་
ཤེས་བྱེད་ནི། སྒྲུབ་ལེར། སོ་སོར་བསྡུད་པ་ལུས་ལ་ཡུལ་དང་ཡུལ་ཅན་བཅུ་པོ་
-407-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
རྣམས་ནི་རབ་ཏུ་འཇུག་པ་མེད་པ་སྟེ། །བསམ་གཏན་དག་ཀྱང་ཤེས་རབ་རྟོག་
དང་དཔྱོད་དང་དགའ་དང་གཡོ་མེད་བདེ་བ་རྩེ་གཅིག་སེམས་པའོ། །སྲོག་རྩོལ་
དག་ཀྱང་ལམ་ནི་གཉིས་པོ་སྐྱེལ་ནས་དབུ་མར་སྲོག་ནི་ཞུགས་པ་དག་ཏུ་འགྱུར།།
གང་ཕྱིར་གཉིས་ཀའི་བགྲོད་པ་བཅོམ་སྟེ་དབུ་མར་ཐིག་ལེ་ལ་ནི་རྩེ་གཅིག་སེམས་
པ་འཛིན་པའོ། །གཏུམ་མོའི་སྣང་བར་གང་ཞིག་གྱུར་པ་ངེས་པར་ལུས་དང་ནམ་
མཁའ་ལ་ཡང་རྗེས་སུ་དྲན་པར་འགྱུར། །ཤེས་རབ་ཐབས་ཀྱི་བདག་ཉིད་ཀྱིས་ནི་
འགྱུར་མེད་བདེ་བའི་དབང་གི་ཡེ་ཤེས་གཟུགས་ལ་ཏིང་ངེ་འཛིན། །ཞེས་པ་རྩ་
འགྲེལ་གྱིས་མཚན་ཉིད་རྒྱས་པར་བསྟན་ལ། ཕྱག་རྡོར་སྟོད་འགྲེལ་དུ་ཡང་ཡན་
ལག་ཐ་མ་ཅུང་ཟད་སྦས་པའི་ཚུལ་གྱིས་བསྡུས་ནས་གཞན་རྒྱས་པར་བསྟན་ཅིང་
རྡོ་རྗེ་སྙིང་འགྲེལ་དང་། དབང་མདོར་བསྟན་རྩ་འགྲེལ་ལས། ཤིན་ཏུ་གསལ་བ་
འདིར་ཡི་གེ་མང་ཀྱི་དོགས་པས་དེ་དག་ལ་བསླབ་པར་བྱའོ། ། ་ ་ ་ ་
གསང་འདུས་ཀྱི་རྒྱུད་ཕྱི་མ་དང་དེའི་དངོས་འགྲེལ་ནཱ་རོ་པ་དང་། སྒྲོན་
གསལ་གྱི་ལེའུ་བཅུ་གཉིས་པར་དྲངས་ནས་བཀྲལ་བ་དང་། ཞབས་ལུགས་པའི་
འགྲེལ་པ་རྣམས་སུ་བཀྲལ་བ་ནི་ཅུང་ཟད་བཤད་ཚུལ་མི་མཐུན་པས་དེ་དག་གི་
རྫོགས་རིམ་དུ་བཤད་པར་བྱའོ། །དབྱེ་བ་སོ་སོའི་ཤེས་བྱེད་ནི། ངོ་བོའི་དབྱེ་བ་
དང་ལྷག་པའི་ལྷའམ་རིགས་ཀྱི་གཞུང་ནི། སོ་སོར་བསྡུད་པ་རྒྱལ་བའི་དབང་པོར་
འགྱུར་ཞིང་རྣམ་པ་བཅུ་སྟེ་བསམ་གཏན་མི་སྐྱོད་པ་ཉིད་དོ། །སྲོག་རྩོལ་དག་ཀྱང་
རལ་གྲི་ཅན་ནོ། །སླར་ཡང་རྣམ་པ་བཅུ་སྟེ་འཛིན་པ་ཕྱག་ན་རིན་པོ་ཆེའོ། །གདོལ་
པ་མོ་ནི་རྗེས་སུ་དྲན་པ་པདྨ་འཛིན་པར་འགྱུར་ཏེ་དཔལ་ལྡན་ཏིང་འཛིན་འཁོར་ལོ་
ཅན༑ ༑ཞེས་པ་རྩ་འགྲེལ་དུ་རེ་རེ་ཡང་བཅུ་བཅུར་གསུངས་ལ། བསྒོམ་ཚུལ་གྱི་
-408-



སྦྱོར་དྲུག་གི་ངོ་སྤྲོད་ཡིད་ཀྱི་རོལ་མཚོ།
དབྱེ་བ་ནི་སོར་བསྡུད་ལ། འགྲེལ་ཆེན་དུ་སྔགས་དང་ཕ་རོལ་ཏུ་ཕྱིན་པའི་ཐེག་པ་
ལ་རྣལ་འབྱོར་གོམས་པ་རྣམ་པ་གཉིས་ཏེ། ནམ་མཁའ་དང་བླ་གབ་མེད་པ་ལ་
རྣལ་འབྱོར་གོམས་པའོ། །ཞེས་མཚན་མོའི་དུས་སུ་མཚན་མོའི་རྣལ་འབྱོར་དང་
ཉིན་མོའི་དུས་སུ་ཉིན་མོའི་རྣལ་འབྱོར་གྱིས་ཤེས་རབ་ཀྱི་ཕ་རོལ་ཏུ་ཕྱིན་པ་ལ་
རྣལ་འབྱོར་ལྟ་བ་གང་ཡིན་པ་དེ་ནི་མཚན་མོ་ནམ་མཁའ་ལ་ལྟ་ཞིང་ཉིན་མོ་བླ་
གབ་མེད་པ་ལ་བལྟའོ་ཞེས་དང་། གཞི་ཤེས་ཀྱི་མདོ་དྲངས་པ་བཞིན་ཕྱག་རྡོར་
གྱིས་རྒྱས་པར་དྲངས་ནས་བསྒྲུབས་པ་ལྟར་རྒྱུད་ཉིད་དུ། ནམ་མཁར་ཀུན་ནས་
ཞེན་པའི་སེམས་དང་ཞེས་དང་། ནམ་མཁའ་ཆུ་འཛིནབྲལ་བ་དག་ལ་རྣལ་འབྱོར་
པ་ཡིས་བགྲད་པའི་མིག་གིས་བལྟ་བར་བྱ་བ་སྟེ། །ཞེས་སོགས་ལུང་དང་། ལོ་ལ་
བགྲོད་པ་གཉིས། ཟླ་བ་ལ་ཕྱོགས་གཉིས། ཞག་ལ་ཉིན་མཚན་གཉིས་ལ་སོགས་
པའི་རིགས་པས་སོ། །བསམ་གཏན་གྱི་ཡང་འདི་གཉིས་དེ་དང་འདྲ་ལ། དགོས་
སུ་བསྒོམ་ཚུལ་ཡན་ལག་ལྔ་སྟེ། མཚན་ཉིད་ཐེག་པའི་བསམ་གཏན་དང་པོ་ལ།
མཛོད་དུ། དང་པོ་ལ་ལྔ་རྟོག་དཔྱོད་དང་། དགའ་དང་བདེ་དང་ཏིང་འཛིན་
རྣམས༑ ༑ཞེས་པ་བཞིན་མངོན་པ་གོང་མ་སོགས་སུ་ཡང་འབྱུང་བ་དང་མཐུན་པ་
ལ༑ ཏིང་འཛིན་ནམ་སེམས་རྩེ་གཅིག་པ་ཞེས་པ་གནས་ཀྱི་ཡན་ལག་ཏུ་བཤད་
པའི་དོད་དུ་ཤེས་རབ་ཅེས་པ་མ་གཏོགས་མཚན་ཉིད་ཀྱང་རྗེས་སུ་དྲན་པར་རྒྱུད་
འདི་དང་གཞན་དུ་ཡང་གསུངས་སོ། །སྲོག་རྩོལ་གྱི་དབྱེ་བའི་ཤེས་བྱེད། སྤྱིར་
ཕྱག་རྡོར་དང་ནཱ་རོ་པས་དབྱུང་བ་དང་དགང་བ་དང་བུམ་པ་ཅན་གྱི་ཞེས་གསུམ་
ལས་མ་གསུངས་ཀྱང་། སྒྲུབ་ལེར། ཟླ་བ་ཉི་མ་ལ་ནི་ཨཱ་སོགས་ཀཱ་སོགས་རྣམ་
གསུམ་བགྲོད་ གནས་ སྐུ་ཡི་རྡོ་ རྗེ་ སོགས་བཟླས་པ། །ཞེས་ པ་ རྩ་ འགྲེལ་དུ།
-409-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
གཡོན་ཨཱ་ལོ་ཟླ་བའི་བགྲོད་པ་སྐུ་རྡོ་རྗེ། གཡས་ཀཱ་ལི་ཉི་མའི་བགྲོད་པ་གསུང་རྡོ་
རྗེ༑ དབུ་མ་མ་ནིང་སྒྲ་གཅན་གྱི་བགྲོད་པ་ཐུགས་རྡོ་རྗེ་ཞེས་གསལ་བར་གསུངས་
ལ༑ དེ་གསུམ་ཡིག་འབྲུ་གསུམ་དང་སྦྱར་ན། ཨོ་ཡིག་ནི་ཟླ་བའི་ཆོས་ཐིག་ལེ་
ཅན་དང་། ཨཱ༔ཡིག་ནི་ཉི་མའི་ཆོས་ཚེག་དྲག་ཅན་དུ་ངེས་ཤིང་། སྒྲ་གཅན་ཧཱུྃ་ཡིག་
གི་རང་བཞིན་ལན་མང་དུ་གསུངས་པ་དང་། འདི་གསུམ་གྱི་སྒྲ་སྒྲུབ་ཀྱི་སྐབས་སུ་
ཡང་རྡོ་རྗེ་གསུམ་དུ་གསལ་བར་གསུངས་པས། ཡེ་ལེའི་སྡོམ་ཆེན་གྱི་བཟླས་པའི་
སྐབས་ལས་གཞན་དུ་རྡོར་བཟླས་མ་བཤད་དོ་ཞེས་བུ་སྟོན་གསུང་པ་ནི་མི་མོད།
དེ་ལྟར་རྡོ་རྗེའི་བཟླས་པ་དང་། འགྲེལ་ཆེན་དུ་དབྱུང་བ་དང་དགང་བ་དང་གཞིལ་
བ་དང་བུམ་པ་ཅན་གྱི་སྦྱོར་བས་ ཞེས་ གསུངས་ཞིང་། རོ་ཙ་ ཀ་ དངོས་སུ་མ་
གསུངས་ཀྱང་གཞིལ་བའི་ཤུགས་ལ་བསྟན་ཅིང་། ཀྱེ་རྡོར་དུ། འབྱུང་བ་ཉིད་ཀྱིས་
ལྟུང་བར་བྱེད། །རྔུབ་པ་ཡིས་ནི་དབང་དུ་བྱེད། །དགང་བ་ཡིས་ནི་འགུགས་པར་
བྱེད༑ ༑ཞི་བ་ཡིས་ནི་རེངས་པར་བྱེད། །ཅེས་དང་། སྡོམ་འབྱུང་ལས། སུ་རི་ཀས་
ནི་དགང་བར་བྱ། །རོ་ཙ་ཀས་ནི་དབུགས་མནན་བྱ། །བུམ་པ་ཅན་གྱིས་བསྡོམ་
པར་བྱ། །བུ་གའི་སྒོ་ནི་སྦྱང་བར་བྱ། །རབ་ཏུ་ཞི་བས་ཞི་བར་བྱ། །ཞེས་པའི་ཞི་
བས་ནི་ཕྱིར་གཞིལ་བ་བསྟན་ཏོ། །འཛིན་པའི་བསྒོམ་ཚུལ་དྲུག་གི་བཞི་ནི། སྟོད་
འགྲེལ་དུ། འཛིན་པ་ཅེས་པ་ནི་ལྟེ་བ་དང་སྙིང་ཁ་དང་མགྲིན་པ་དང་དཔྲལ་བ་
དབང་ཆེན་དང་ཆུ་དང་མེ་དང་རླུང་གི་དཀྱིལ་འཁོར་ལ་སྲོག་ཞུགས་པ་ཞེས་པར་
གསལ་བར་བསྟན་ལ། གཉིས་ནི། དེར་སྣའི་སྒྲས་ལྟེ་བ་དང་སྙིང་ཁ་དང་མགྲིན་
པ་དང་དཔྲལ་བ་དང་གཙུག་ཏོར་གྱི་པདྨ་བརྗོད་དེ་ཞེས་དང་། སྙན་བརྒྱུད་དུ། ཉེ་
བར་སྒྲུབ་པའི་ཡན་ལག་དྲུག་ཅེས་དང་། རྒྱུད་དུ་ཡང་། ཉེ་བའི་སྒྲུབ་པ་ཡན་ལག་
-410-



སྦྱོར་དྲུག་གི་ངོ་སྤྲོད་ཡིད་ཀྱི་རོལ་མཚོ།
དྲུག ཅེས་གསུངས་པ་ཉིད་དོ། །དྲན་ཏིང་ལ་ཕྱག་རྒྱ་གསུམ་གྱིས་བསྒྲུབ་དགོས་པ་
ནི༑ རྒྱུད་ཀྱི་སྔར་བཤད་པའི་སྦྱོར་དྲུག་གི་མཚན་ཉིད་བསྟན་པའི་འཇུག་ཏུ། འདི་
དག་སྨན་པ་ལ་སོགས་དབྱེ་བ་རྣམས་ཀྱིས་སྣ་ཚོགས་གཙོ་བོའི་སྒྲུབ་ཐབས་རྣམ་པ་
གསུམ་དུ་འགྱུར། །ཕྱག་རྒྱ་ གསུམ་ དང་ གནས་སྐབས་ གསུམ་ནི་རྣམ་གསུམ་
བགྲོད་པའི་དབང་གིས་ལས་དང་ཀུན་རྟོག་མཆོག་རྣམས་སོ། །ཞེས་པ་རྩ་འགྲེལ་
དང་༑ བཞི་པའི་དམ་ཚིག་གི་ཕྱག་རྒྱ་ཡང་དགོས་པར། ཡེ་ལེར། རྒྱལ་བའི་ལྷན་
སྐྱེས་བདེ་བ་འདི་ནི་འཕེལ་བའི་དོན་སླད་དང་པོར་ལས་ཀྱི་ཕྱག་རྒྱ་བརྟེན་པར་
བྱ༑ ༑ཕྱི་ནས་ཡེ་ཤེས་གཟུགས་ནི་ལུས་དང་རྐང་པ་གཙུག་ཏོར་ཡན་ལག་ཐམས་
ཅད་ཡོངས་སུ་རྫོགས་པ་སྟེ། །གློག་གི་དབྱུག་པའི་རྗེས་མཐུན་འཕོ་མེད་བདེ་བ་
བསྐྱེད་པར་བྱེད་མ་མཚན་ཉིད་ཡན་ལག་ཡོངས་སུ་རྫོགས། །རྡོ་རྗེ་རྣམས་ཀྱིས་
རབ་ཏུ་སྣང་བར་བྱེད་མ་སྲིད་གསུམ་གནས་ལུས་ཆོས་ཀྱི་དབྱིངས་སུ་དེ་ནས་
འགྱུར༑ ༑འགྱུར་བ་མེད་པའི་བདེ་བའི་འབྲས་སྟེར་ཕྱག་རྒྱ་བཞི་པོ་འདི་དག་གྲོང་
དང་འབྲོག་དགོན་དུར་ཁྲོད་དང་། །ཞེས་སོགས་ཀྱིས་གསུངས་སོ། །བཞི་ཀས་
འགྱུར་མེད་སྟེར་བར་གསུངས་པས་ཏིང་ངེ་འཛིན་གྱི་སྐབས་སུ་ཡང་ལས་ཡེ་
གཉིས་སྦྱོར་བ་རྩོམ་པའི་དུས་སུ་དགོས་མེད་ཀྱི་མཐར་ཕྱག་ཆེན་ཉིད་ཀྱིས་སྒྲུབ་
པར་ནི། །སྙིང་ནི་རྟོག་པ་དང་བཅས་ལས་ཀྱི་ཕྱག་རྒྱ་འདི་དང་བརྟགས་པའི་ཡེ་
ཤེས་ཕྱག་རྒྱ་བཏང་བྱས་ཏེ། །ཡང་དག་རྫོགས་པའི་བྱང་ཆུབ་སླད་དུ་རྒྱལ་བ་
མཆོག་གི་བསྐྱེད་མ་མཆོག་གི་ཕྱག་རྒྱ་དགོས་པ་མེད། །རྣམ་པ་འགྱུར་བ་མེད་ཅིང་
མཁའ་མཉམ་མུན་བཅོམ་ཁྱབ་བྱེད་རྣལ་འབྱོར་དག་གི་བགྲོད་བྱ་བརྩེགས་མར་
གནས༑ ༑ཡེ་ཤེས་གཟི་བརྗིད་སྲིད་པའི་དྲི་མ་འཕྲོག་བྱེད་དུས་ཀྱི་འཁོར་ལོ་རྗེས་
-411-



y
』
མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
སུ་རིམ་པས་བསྒོམ་པར་བྱ། །ཞེས་སོགས་ཀྱིས་བསྟན་ནོ། །དེས་ན་དབང་བརྟུལ་
ལས་རྒྱ། དབང་འབྲིང་ཡེ་རྒྱ་ཞེས་སོགས་ཀྱང་གང་ཟག་རྒྱུད་གཅིག་གི་བྱང་མ་
བྱང་ལྟ་བུ་ལ་དགོངས་ཀྱིས། རྒྱུད་ཐད་ཀྱིས་ཁྱབ་བར་འདོད་པ་དག་གིས་ནི། སྤྱིར་
དབང་པོ་ཡང་རབ་རིན་པོ་ཆེ་ལྟ་བུའི་གང་ཟག་ལ་འཛམ་བུ་གླིང་པའི་མིས་ཁྱབ་
པར་གཞུང་གཞན་དུ་གསུངས་ཤིང་། ཁྱད་པར་འདིར་མིའི་རྟེན་ལ་མཚང་རྒྱ་བར་
རྒྱ་ཆེར་གསུངས་པ་ཅུང་ཟད་མ་དགོངས་སོ། །བསྒོམ་ཚུལ་དྲུག་ལ་ངེས་པར་དྲུག་
ལྡན་གྱི་གནས་ནི། སོར་བསམ་ལ་མཚན་མོ་མུན་ཁང་མཚན་ཉིད་ཚང་བ་དགོས་
པ་དང༌། ཉིན་མོ་སྤྲིན་མེད་དགོས་པར་ནི། མཚན་མོ་བུག་པ་མེད་པའི་ཁྱིམ་དུ་
ཞེས་དང་། ནམ་མཁའ་ཆུ་འཛིན་བྲལ་བ་ཞེས་སོགས་ཀྱིས་དངོས་སུ་གསུངས་
ཤིང་། ཡན་ལག་བར་པ་གཉིས་ལ་གནས་དངོས་སུ་མི་གསལ་བས་སྔ་མ་གཉིས་
དང༌ རྗེས་མཐུན། ཐ་མ་གཉིས་ནི། གྲོང་དང་འབྲོག་དགོན་དུར་ཁྲོད་དང་། །མི་
གཙང་བ་དང་གཙང་བའི་གནས་དང་ལྷ་མཆོག་ཁང་པ་དག་གམ་ཆུ་བོ་འདུས་པ་
རྣམས་སུ་ཏེ། །ཞེས་སོགས་གསུངས་པ་ལྟར་རོ། །འདུག་སྟངས་ནི། སྤྱིར་ཏིང་ངེ་
འཛིན་དང་མཉམ་བཞག་བསྒོམ་པ་ལ་རྣམ་སྣང་གི་ཆོས་བདུན་བསྔགས་པར་རྣམ་
སྣང་མངོན་བྱང་སོགས་ཀྱི་མདོ་རྒྱུད་གཞན་དུ་གསུངས་ཤིང་། བསྒོམ་པ་དང་
བསྟོད་པའི་དུས་སུ་སངས་རྒྱས་པ་ལ་རྡོ་རྗེའི་གདན་བསྔགས་པར་གསུངས་པ་
སོགས་ལས་ལྟ་སྟངས་སོ་སོར་གསུངས་པ་ཆོས་གཞན་དྲུག་ཅི་རིགས་པ་སྟེ། སྲོག་
རྩོལ་གྱི་སྐབས་སུ་བཤད་རྒྱུད་རྡོར་འཕྲེང་ལས། སེམས་དཔའི་སྐྱིལ་ཀྲུང་ལེགས་
གནས་ཏེ། ཞེས་དང་། སོར་བསྡུད་ལ། སྙན་རྒྱུད་དུ། ལག་གཉིས་རྡོ་རྗེ་བསྡམས་
པར་བྱ། ཞེས་བཤད་པས་ གང་རུང་བྱ་བར་བསྟན་ཏོ། །ལྟ་ སྟངས་ནི། རྒྱུད་དུ།
-412-



སྦྱོར་དྲུག་གི་ངོ་སྤྲོད་ཡིད་ཀྱི་རོལ་མཚོ།
བསྙེན་པ་ལ་ནི་དང་པོའི་རྣལ་འབྱོར་རྣམ་བཅུ་མཁའ་ལ་འཁོར་ལོ་ཅན་གྱི་ཁྲོ་བོ་ལྟ་
བས་སོ། །བགེགས་མཐར་བྱེད་པའི་ལྟ་བ་བདུད་རྩིའི་ལམ་དུ་སོན་པ་ཡིས་ཀྱང་ཉེ་
བའི་བསྒྲུབ་པ་ཡན་ལག་དྲུག །ཞེས་པས་ཐོག་བར་གཉིས་ཀྱི་ལྟ་སྟངས་གསལ་
བར་གསུངས་ཀྱང་ཐ་མ་གཉིས་གསལ་བར་མ་གསུངས་མོད། འདུས་པ་ཕྱི་མར།
བསྙེན་པའི་དུས་ན་གཙུག་ཏོར་ཆེའི། །གཟུགས་བརྙན་འབད་པས་རྣམ་བསྒོམ་
བྱ༑ ༑ཉེ་བར་བསྒྲུབ་པའི་དུས་སུ་ནི། །བདུད་རྩི་འཁྱིལ་བའི་གཟུགས་བརྙན་ནོ།།
རྣལ་འབྱོར་བརྩོན་པས་བསྒྲུབ་པ་ལ། །ལྷ་ཡི་གཟུགས་བརྙན་བསྒོམ་བྱ་སྟེ། །སྒྲུབ་
པ་ཆེན་པོའི་དུས་སུ་ནི། །སངས་རྒྱས་མངའ་བདག་གཟུགས་བརྙན་ནོ། །ཞེས་པ་
ཕྱག་རྡོར་ སྟོད་ འགྲེལ་དུ་དྲངས་ནས། ངེས་དོན་དུ། གཙུག་ཏོར་ཆེན་པོ་ནམ་
མཁའི་དབྱིངས་ དང༌། བདུད་ རྩི་ འཁྱིལ་བ་རླུང་དང༌། ལྷ་ སྟོང་ གཟུགས་དང༌།
མངའ་ བདག་ འགྱུར་བསྒོམ་ པ་ ལ་སྦྱར་ ཡང་། དྲང་དོན། གཙུག་ཏོར་ གྱི་ནམ་
མཁའ་དང་། བདུད་རྩིའི་གནས་སྨིན་མཚམས་དང་། ལྷ་བྱང་ཆུབ་སེམས་དཔའི་
གཟིགས་ སྟངས་དང་། མངའ་བདག་རྣམ་སྣང་ལྟ་བུའི་གཟིགས་སྟངས་རྣམས་
བསྙེན་སོགས་བཞི་ལ་བྱ་བར་གསུངས་པ་ཤིན་ཏུ་གསལ་བས་རླུང་སྦྱོར་བུམ་པ་
ཅན་གྱི་དུས་སུ་ལྟེ་བའི་རླུང་དང་རྡོར་བཟླས་ཀྱི་དུས་སུ་སྣ་སྒོའི་རླུང་ལ་ལྟ་བར་
བཞེད་པ་དང་། འདུག་སྟངས་ལའང་། གཡོན་གྱི་རླུང་སྦྱོར་གྱི་དུས་སུ་གཡོན་རྐྱང་
བྱེད་པ་ལྟ་བུ་ལྟ་སྟངས་སྟབས་ཀྱི་དག་པ་དང་བསྟུན་པར་བྱེད་པ་སོགས་ནི་འཐད་
པར་ མ་མཐོང་ངོ༌། །བྱེད་ བཅིངས་ནི། འཇམ་ དབྱངས་ ཀྱིས་ མཛད་ པའི་རྣལ་
འབྱོར་གསུམ་གྱི་སྙིང་པོ་གསལ་བ་ལས། མཚན་མོ་གསེང་མེད་ཁྱིམ་དུ་ནི། །ཤིན་
ཏུ་མཉམ་གཞག་སྒྲུབ་པ་པོས། །བྱེད་པ་ལྔ་ལ་བཅིང་པ་གཉིས། །བླ་མའི་ཞལ་
-413-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ལས་ཤེས་པར་བྱ། །ཞེས་གསུངས་ཤིང་། ཕྱག་རྡོར་གྱིས་ཀྱང་། བྱེད་པ་བཅིང་
བའི་སྦྱོར་བ་ཡིས། །ས་གསུམ་པ་ནི་བསྒྲུབ་པར་བྱ། །ཞེས་པ་བྱེད་པ་མིག་ལ་
སོགས་པ་རྣམས་ཀྱིས་ས་གསུམ་དུ་སངས་རྒྱས་ཀྱི་གཟུགས་བརྙན་བསྒྲུབ་བར་བྱ་
སྟེ༑ དེ་ཡི་ཉེ་བར་བསྟན་པ་ནི་བླ་མའི་ཞལ་ལས་ཤེས་པར་བྱའོ། །ཞེས་རྒྱུད་འདི་
དང་༑ བྱང་ཆུབ་སེམས་དཔའི་འགྲེལ་བཤད་ཞལ་ཤེས་ལ་རག་མ་ལས་པའི་ཆེ་
བརྗོད་ཡང་ཡང་མཛད་ནས་འདིར་དེ་ལྟར་གསུངས་པ་ནི། བྱེད་པ་དབང་པོ་ལྔས་
ཡུལ་འཛིན་པ་ཡིན་ལ་དེ་སྲོག་ཐུར་གྱི་རླུང་གཉིས་བཅིངས་པས་འཆིང་དགོས་ཤིང་
དེ་ལུས་གནད་དང་ལྟ་སྟངས་གནད་དུ་སོང་བ་ལ་ལྟོས་ལ། དེ་བླ་མས་གནང་བ་
གསལ་བར་ཁྲིད་དེ་ལེགས་པར་སློབ་པ་ལ་དགོངས་སོ། །སེམས་ཀྱི་འཇོག་ཚུལ་
ལ་དྲུག་གི་སོར་བསྡུད་སོགས་དྲུག་ལ། གང་ལ་འཇོག་པའི་ཡུལ་ནི་རིམ་པ་བཞིན།།
ནམ་མཁའི་དབྱིངས་དང་། ཕྱིའི་སྟོང་གཟུགས་དང་། རླུང་དང་ཐིག་ལེ་དང་། ནང་
གི་སྟོང་གཟུགས་དང་། བདེ་ཆེན་དང་དེ་དབྱེར་མེད་རྣམས་ཡིན་ལ། གང་དུ་
འཇོག་པའི་གནས་ལ་རང་ལུགས་ནི། སྨིན་མཚམས་ནས་གནས་བཅུ་དྲུག་པའི་
ནམ་མཁའ་དང་
། ཕྱིའི་སྟོང་གཟུགས་གང་དུ་གྲུབ་པ་དང་། སྣ་སྒོའམ་ལྟེ་བའི་རླུང་
གི་གནས་དང་། འཁོར་ལོ་དྲུག་གི་དབུས་དང་། ལྟེ་བར་ནང་གི་སྟོང་གཟུགས་
མཐོང་བ་དང་། དྷཱ་ཏཱིའི་ནང་རྣམས་རིམ་པ་བཞིན་ཡིན་པར་ལུང་རིགས་ཀྱིས་
འགྲུབ་བོ། །གཞན་ལུགས་དགག་པ་ནི། མཁས་པ་དག་སོར་བསྡུད་ཀྱི་བསྒོམ་པ་
དྷཱ་ཏཱིའི་ཡས་སྣ་མཛོད་སྤུའི་ནང་གི་སྣ་བུག་གཉིས་འདུས་པ་ན་ཡོད་པ་དེར་བསྒོམ་
དོགོས་ཏེ། སྤྱིར་ལུས་ལ་གནད་དུ་མ་བསྣུན་ན་རྫོགས་རིམ་དུ་མི་འགྲོ་ཞིང་དེ་ཡང་
དྷ་ཏཱིར་བསྣུན་པ་ངེས་པར་དགོས་པའི་ཕྱིར་དང་། ལུང་ཡང་། ནམ་མཁར་ཀུན་
-414-



སྦྱོར་དྲུག་གི་ངོ་སྤྲོད་ཡིད་ཀྱི་རོལ་མཚོ།
ཞེན་པའི་སེམས་དང་མིག་ནི་མི་འཛུམས་རྡོ་རྗེའི་ལམ་དུ་རབ་ཏུ་ཞུགས་པ་ཡིས།།
ཞེས་པའི་འགྲེལ་པར། རྡོ་རྗེའི་ལམ་ཨ་བ་དྷུ་ཏིའི་ལམ་ལ་ཞེས་གསུངས་པའོ། །དེ་
ལྟ་མ་ཡིན་པར་ནམ་མཁའ་སྟོང་པར་སེམས་བཞག་པ་ནི་ཕྱི་རོལ་པ་དང་། ཕར་
ཕྱིན་ཐེག་པའི་བསྒོམ་དུ་འགྱུར་ཞེས་རྗེས་འབྲང་དང་བཅས་པ་རྒྱ་ཆེར་སྒྲོགས་པར་
མཛད་དོ། །དེ་ལྟ་ན་ལྟ་སྟངས་མཐོན་པོ་ཡང་དོན་མེད་དུ་འགྱུར་ཞིང་། མཁས་པ་
ནཱ་རོ་པས། བར་སྣང་ལ་ནི་ཡིད་དང་རླུང་དང་མིག དུས་གཅིག་ཏུ་ནི་གལ་ཏེ་
ལེགས་སྦྱར་ན། །རྒྱལ་བའི་ཡོན་ཏན་རིན་ཆེན་ངེས་པར་སྐྱེ། །འདི་རྣམས་མཐའ་
དག་དེ་བཞིན་གཤེགས་པའི་གསུངས། །ཞེས་དང༌། སྣ་ཚོགས་རྣམ་རྟོག་བྲལ་ཞིང་
མི་སེམས་པར། །གལ་ཏེ་བར་སྣང་ལ་ནི་མི་གཏད་ན། །ཕྱོགས་མཚམས་བཅུ་ཡི་
འཇིག་རྟེན་ཡིན་ནམ་སྙམ། །རྣལ་འབྱོར་དབང་ཕྱུག་མཐའ་དག་འདི་ལས་ཐོབ།།
ཅེས་དང་། དེ་བཞིན་དུ་ས་ར་ཧ་དང་ཤྭ་བ་རི་སོགས་ཀྱིས་ཀྱང་མིག་བར་སྣང་ལ་
གཏོད་པ་དང་དེར་ཡིད་དང་རླུང་ཀྱང་གནས་དགོས་པར་གསུངས་པ་རྣམས་དང་
འགལ་ཞིང་། གཙོ་བོར་རྫོགས་རིམ་ལ་རྩ་འཁོར་དབུས་སུ་དམིགས་པ་དགོས་
པར་མ་ངེས་ཏེ། གསང་འདུས་འཕགས་པའི་ལུགས་ཀྱི་ལུས་དབེན་ རྗེས་ཐོབ་
རིགས་བརྒྱའམ་རིགས་ལྔའི་རྣལ་འབྱོར་དང་། །སྒྱུ་ལུས་འོད་གསལ་དུ་སྡུད་པའི་
རིལ་འཛིན་རྗེས་བཞིག་གི་རྣལ་འབྱོར་དང་། མན་ངག་ཁྱད་པར་ཅན་བསྲེ་བ་སྐོར་
གསུམ་ལ་སོགས་པ་ཐམས་ཅད་ལ་རྩ་འཁོར་དང་དྷ་ཏཱིར་དམིགས་པ་སོགས་མེད་
པའི་ཕྱིར་དང་། གཞན་ཡང་འོད་གསལ་གྱི་ལམ་གཤིན་རྗེ་གཤེད་ཀྱི་ཤིན་ཏུ་སྤྲོས་
མེད་ལ་སོགས་པ་རྩ་རླུང་ཐིག་ལེ་ལ་གནད་དུ་བསྣུན་པ་དངོས་སུ་མེད་པ་དུ་མ་
ཡོད་པའི་ཕྱིར་རོ། །དེ་བཞིན་དུ་ཇི་ལྟར་འཇོག་ཚུལ་ཡང་། ཕྱག་རྡོར་གྱིས་སོར་
-415-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
བསྡུད་ཀྱི་སྐབས་སུ་སྟོང་ཉིད་ལ་དམིགས་པས་ཞེས་སོགས་གསུངས་ཤིང་། སྤྱིར་
ཡང་སྟོང་ཉིད་ཀྱི་ལྟ་བ་སྐྱོང་བ་ལ་བདག་མེད་མེད་དགག་གི་འཛིན་སྟངས་གསལ་
ཞིང་ངེས་པར་ཤུགས་དྲག་པའི་རྒྱུན་བསྐྱང་དགོས་པས་ངག་ཏུ་བདག་མེད་ཞེས་
ཡང་ཡང་བརྗོད་པ་དང་བློས་ཀྱང་དེ་ལྟར་འཛིན་པའི་དྲན་ཤེས་ཀྱི་རྟོག་པ་ཤིན་ཏུ་
གསལ་བ་དགོས་སོ་ཞེས་ཁ་ཅིག་ཟེར་ལ། གཞན་དག་དེ་འདྲའི་རིགས་ཤེས་
བསམ་བྱུང་གིས་འཚོལ་བ་ཙམ་ཡང་མི་དགོས་ཀྱི་རྟོག་པ་བཀག་པ་ཉིད་ཀྱི་སྒོ་ནས་
ཅིར་ཡང་མི་བསམ་པ་ཁོ་ན་མཆོག་ཡིན་ནོ་ཞེས་ལུང་རིགས་དུ་མ་དང་བཅས་ནས་
སྨྲ་བར་བྱེད་དོ། །ལུང་ནི་ལུགས་སྔ་མ་ལ་སོ་སོར་རྟོག་པའི་ཤེས་རབ་ཀྱིས་བདག་
འཛིན་ནམ་བདེན་འཛིན་ཡང་དགོས་ཀྱི་དེ་མེད་པར་ཡིད་ལ་མི་བྱེད་པ་ཙམ་གྱིས་
གྲོལ་ན་ཧ་ཅང་ཐལ་བ་དང་། འཛིན་སྟངས་ཅན་གྱི་སྤང་བྱ་ལ་རང་དང་རྣམ་པ་
འགལ་བའི་གཉེན་པོ་དགོས་པར་མདོ་རྒྱུད་བསྟན་བཅོས་དུ་མ་ནས་གསུངས་ཤིང་
རིགས་པ་ཡང་འཇིག་ལྟ་དང་བདེན་འཛིན་འཁོར་བའི་རྩ་བ་ཡིན་པ་ལ་ཐུག་ལ།
ལུགས་ཕྱི་མ་ལ་ཡང་རྟོག་པ་དང་མཚན་མ་དང་སྤྲོས་པ་ལ་སྐྱོན་དུ་གསུངས་པ་ཤིན་
ཏུ་མང་ཞིང་མཐར་རྟོག་པ་འགོག་པའི་ལམ་ཞིག་མི་དགོས་ན་སངས་རྒྱས་ཀྱི་སར་
ཡང་རྟོག་པ་ཡོད་པར་། ལ་བ་དང་། མཐོང་ལམ་རྣམ་པར་མི་རྟོག་པ་ལ་མི་རྟོག་པ་
རྗེས་མཐུན་ཙམ་གྱི་ཉེར་ལེན་ཡང་མེད་པར་འགྱུར་བ་དང་། ཇི་སྲིད་ཡིད་ཀྱི་རྣམ་
གཡོ་བ། །དེ་སྲིད་བདུད་ཀྱི་སྤྱོད་ཡུལ་ཏེ། །ཞེས་དང་། གང་དག་རྣམ་པར་དབེན་
སྙམ་དུ། །གཡོ་བའི་ཡིད་ཀྱང་མི་གཡོ་དེ། །ཉོན་མོངས་སྦྲུལ་གྱིས་བཀྲུགས་གྱུར་
པའི༑ ་ལྟར་གྱུར་སྲིད་པའི་རྒྱ་མཚོ་རྒལ། །ཞེས་སོགས་གསུངས་པ་སོགས་ཀྱི་
ལུང་རིགས་ཕྱོགས་གཉིས་ཀ་ལ་ཤིན་ཏུ་མང་བས། ཁོ་བོ་ནི་ཕྱོགས་གཅིག་རྒྱུ་
-416-



སྦྱོར་དྲུག་གི་ངོ་སྤྲོད་ཡིད་ཀྱི་རོལ་མཚོ།
མཚན་དུ་བྱས་ནས་གང་རུང་གཅིག་ལ་དགྲར་བལྟས་བྱས་ན་རྒྱལ་བའི་གསུང་
རབ་དགོངས་འགྲེལ་དང་བཅས་པ་ཕྱེད་ཕྱེད་འདོར་དགོས་པར་མཐོང་ནས་འདི་
ལྟར་སྨྲ་སྟེ། སྤྱིར་གྱི་གསུང་རབ་མཐའ་དག་གི་བསྟན་དོན་བསྡུ་ན། མ་བརྟག་མ་
དཔྱད་པའི་རྣམ་གཞག་དང་། ཅུང་ཟད་དཔྱད་པའི་རྣམ་གཞག་དང་། ལེགས་པར་
དཔྱད་པའི་རྣམ་གཞག་གསུམ་ཡོད་ལ། དེ་འཇལ་བར་བྱེད་པའི་བློ་ལ་ཡང་ཐོས་
བསམ་སྒོམ་གསུམ་གྱི་ཤེས་རབ་གསུམ་ཡོད་པས་རྣམ་གསུམ་པོ་ཤེས་རབ་གསུམ་
གྱིས་ རིམ་བཞིན་འཇལ་བ་ན། རྣམ་གཞག་དང་པོ་ལ་འཁོར་འདས་བླང་དོར་
ཐམས་ཅད་ཤེས་མཚུངས་ཀྱི་ཚུལ་དུ་ཀུན་རྫོབ་བདེན་པ་གཙོ་བོར་གཏོན་པ་ནི་
ཐོས་བྱུང་གིས་དང་༑ གཉིས་པ་ལ་ཐ་སྙད་པ་དང་དོན་དམ་པའི་གནས་ལུགས་
བདེན་སྟོང་དང་བདག་མེད་ཙམ་ཞིག་རིགས་ཤེས་ཀྱི་ངོར་འགྲུབ་ཀྱི་གཞན་རྣམས་
ངེས་ངོར་ནུབ་པས་ན་དོན་དམ་བདེན་པ་གཙོ་བོར་སྟོན་པ་རྣམས་ནི་བསམ་བྱུང་
གིས་དང་། གསུམ་པ་ལ་སྟོང་ཉིད་དེ་ཡང་ཤེས་བརྗོད་ཀྱི་ཡུལ་ལས་འདས་པར་བ
རྗོད་པས་སྤྲོས་པ་མཐའ་དག་ཉེ་བར་ཞི་བར་གསུངས་པ་ཐམས་ཅད་སྒོམ་བྱུང་གི་
ཡུལ་དུ་བྱེད་དགོས་པའི་ཕྱིར་ན། ཐོས་བསམ་གྱིས་གཏན་ལ་འབེབས་མི་དགོས་
པ་དང་། དགོས་ཀྱང་རིགས་ཤེས་རྗེས་དཔག་ལ་སོགས་པ་རྟོག་པ་ཚད་མའི་ལམ་
མི་དགོས་པར་འདོད་ན་ཐོས་བསམ་ལ་སྐུར་པ་གཏབ་ཅིང་རྣམ་གཞག་དང་པོ་
གཉིས་སྟོན་པའི་གསུང་རབ་མཐའ་དག་ལ་རྒྱབ་ཀྱིས་ཕྱོགས་པར་འགྱུར་ཞིང་། ཞི་
གནས་ལ་སྐྱོན་ཞིང་དབྱེར་མེད་དུ་བྱས་ནས་བསྒོམ་པའི་ཚེ་ཡང་། རྗེས་དཔག་གི་
བསམ་བྱུང་ལས་མ་འདས་པར་འདོད་ན། ལེགས་པར་དཔྱད་པའི་རྣམ་གཞག་
སྟོན་པ་ངེས་དོན་གྱི་མདོ་སྔགས་མཐའ་ཡས་པ་སྤངས་ཤིང་སྒོམ་བྱུང་ཁྱད་པར་
-417-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ཅན་གྱི་གོ་བ་མ་ཆགས་པར་འགྱུར་ཏེ། ཞི་གནས་ཀྱི་དམིགས་རྟེན་ཆོས་ཅན་ཀུན་
རྫོབ་པ་རགས་པ་མ་ཡིན་པར། ཤིན་ཏུ་ཕྲ་བའི་དབྱིངས་ལ་སྤྲོས་པ་མཐའ་དག་ཞི་
བའི་ཚུལ་གྱིས་རྩེ་གཅིག་ཏུ་བཞག་པ་ནི་ཞི་ལྷག་ཟུང་འབྲེལ་གྱི་སྒོམ་བྱུང་ཡིན་པའི་
ཕྱིར་ རོ། །དེས་ ན། །སོར་ བསྡུད་ ཀྱི་ སེམས་ འཇོག་ ཚུལ་ དང་ པོའི་ ལུགས་ ནི།
བསམ་པ་ཐམས་ཅད་ཡོངས་སྤངས་ཏེ། །ཉི་མ་གཅིག་ནི་ཡོངས་སུ་བརྟག །ཅེས་
པའི་རྒྱུད་དང་། ཡོད་དང་མེད་ལས་རྣམ་པར་འདས། །ཅེས་སོགས་དུ་མ་དང༌།
འགྲེལ་ཆེན་དུ། །སྟོང་ཉིད་བྱང་ཆུབ་ནི། དང་པོར་མུན་པ་ལ་ཅུང་ཟད་ཀྱང་བསམ་
པར་མི་བྱའོ། །ཞེས་པ་ལྟར་སེམས་འགྲེལ་གཞན་གཉིས་སུ་ཡང་གསུང་ཤིང་། ས་
ར་ཧས་བསམ་དང་བསམ་བྱ་ཡོངས་སུ་དོར་ནས་སུ། །ཇི་ལྟར་བུ་ཆུང་ཚུལ་དུ་
གནས་བྱ་ཞིང་། །བླ་མའི་ལུང་ལ་སྒྲིམས་ཏེ་གུས་འབད་ན། །ལྷན་ཅིག་སྐྱེས་པ་
འབྱུང་བར་ཐེ་ཚོམ་མེད། །ཅེས་དང་། མིག་མི་འཛུམ་པར་བལྟ་དང་མི་བསམ་
དང་༑ །རླུང་འགག་པ་ནི་དཔལ་ལྡན་བླ་མས་རྟོགས། །ཞེས་དང་། སེམས་ནི་ནམ་
མཁའ་འདྲ་བར་རྟོགས་ བྱས་ཏེ། །ནམ་མཁའི་རང་བཞིན་ཉིད་དུ་སེམས་ཉིད་
གཟུང་༑ ༑ཡིད་དེ་ཡིད་མ་ཡིན་པར་བྱེད་གྱུར་ན། །དེས་ནི་བླ་མེད་བྱང་ཆུབ་
རྟོགས་པར་འགྱུར། །ཞེས་དང་། རྨོངས་པ་ནམ་མཁའི་ཚད་མ་ནི། །གལ་ཏེ་ཤེས་
ན་རྨོངས་ཚོགས་གཅོད། །དང་པོར་རྣམ་དག་ནམ་མཁའ་ལ། །བལྟས་ཤིང་བལྟས་
ཤིང་མཐོང་བ་འགག །ཅེས་དང་། ཡིད་བཀག་ པ་རྨོངས་པར་འདོད་པ་དགག་
པའི་ཕྱིར་དུ། །རྟོག་པ་ཉམས་པས་བློ་ཉམས་ཞེས། །བློ་ངན་རྗེས་སུ་རྟོག་བྱེད་ལོ།།
འདི་ཉིད་ལས་ནི་བློ་བཟང་པོ། །ནམ་མཁའ་ལས་ལྷག་ཅི་ཡང་འབྱུང་། །ཞེས་
དང༌༑ ཡིད་ཀྱི་རྩ་བ་དབྱུང་བྱས་ཏེ། །སྟོང་པ་ཉིད་ལ་གོམས་བྱེད་པ། མ་རིག་རབ་
-418-



སྦྱོར་དྲུག་གི་ངོ་སྤྲོད་ཡིད་ཀྱི་རོལ་མཚོ།
རིབ་ གྱིས་ སྟོང་ལ། །མིག་སྨན་ འདི་ ལས་ གཞན་ ཅི་ ཡོད། །ཅེས་ སོགས་ དང་།
བཞག་པར་བྱ་བ་ཅུང་ཟད་མེད། །ཅེས་སོགས་མདོ་ཕྱོགས་ན་ཤིན་ཏུ་མང་ངོ༌།།
འཇོག་ཚུལ་གཉིས་པ་ནི། ཡང་དག་ཉིད་ལ་ཡང་དག་ལྟ་ཞེས་དང་། །མདོ་སྡེ་རྒྱན་
ལས༑ རྣམ་གཡེང་མྱུར་དུ་རྟོགས་བྱས་ནས། །དེ་ལ་སླར་ཡང་བསླན་པར་བྱ།།
ཞེས་ སོགས་ དང་། འདིར། སྟོང་ པར་ རྩེ་ གཅིག་ ཡིད་ བྱ་ སྟེ། །ཞེས་ སོགས་སོ།།
གསུམ་པ་ནི། མདོར། འདས་ལ་རྗེས་སུ་འགྲོ་མི་བྱེད། །མ་འོངས་པ་ལ་ལྟ་མི་བྱ།།
ཞེས་སོགས་དང་། ནཱ་རོ་པས། དང་པོར་ཐོག་མཐའ་ལས་གྲོལ་བའི། །དབུ་མ་
ཙམ་ལ་ཡང་དག་གནས། །ཞེས་སོ། །
བཞི་པ་ནི། ས་ར་ཧས། བཅིངས་ན་ཕྱོགས་བཅུར་བརྒྱུགས་ནས་འགྲོ།།
བཀྲོལ་ན་གཡོ་བ་མེད་པ་བཞིན། །མཛའ་མོ་བདག་གིས་རྔ་མོ་མཐོང་། །བདག་
ལ་ཕྱིན་ཅི་ལོག་པར་སྣང་། །ཞེས་དང་། འཇུར་བུས་བཅིངས་པའི་སེམས་ཉིད་
འདི་༑ ༑གློད་ན་གྲོལ་བར་ཐེ་ཚོམ་མེད། །བྲམ་ཟེ་བསྐུད་པ་འཁལ་བ་བཞིན།།
རྣལ་འབྱོར་ཤེས་པ་གློད་ན་བདེ། །ཞེས་པའོ། །ཉིན་མོའི་རྣལ་འབྱོར་གྱི་ཤེས་བྱེད་
ནི༑ ནམ་མཁའ་ཆུ་འཛིན་བྲལ་བ་དག་ལ་རྣལ་འབྱོར་པ་ཡིས་བགྲད་པའི་མིག་
གིས་བལྟ་བྱས་ཏེ། །རེ་ཁ་ནག་པོ་དྲི་མེད་འོད་ཟེར་འཕྲོ་བ་དུས་ཀྱི་རྩ་ལ་མཐོང་
བར་གྱུར་གྱི་བར་དུའོ། །ཞེས་སོགས་དང༌། འཇམ་དཔལ་གྲགས་པས་ཀྱང་། ཆུ་
འཛིན་དང་ནི་བྲལ་བ་ཡི། །ནམ་མཁའ་དྭངས་པར་གྱུར་པ་ན། །སྔ་དྲོ་ཉིན་མར་
རྒྱབ་ཕྱོགས་ཏེ། །ཕྱི་དྲོ་ཡང་ནི་དེ་བཞིན་ནོ། །ཉིན་ཕྱེད་མིག་ལ་གནོད་ཕྱིར་སྤང་།།
ཞེས་སོགས་སོ། །མྱོང་རྟགས་ནི། འདུས་པའི་རྒྱུད་ཕྱི་མར། འགོག་པ་རྡོ་རྗེ་བགྲོད་
སེམས་ལ། །མཚན་མ་ཉེར་འཛིན་འབྱུང་འགྱུར་ཏེ། །མཚན་མ་དེ་ནི་རྣམ་པ་ལྔར།།
-419-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
བྱང་ཆུབ་རྡོ་རྗེས་བཤད་པ་ཡིན། །དང་པོའི་སྨིག་སྒྱུའི་རྣམ་པ་སྟེ། །གཉིས་པ་དུ་
བའི་རྣམ་པ་ཅན། །གསུམ་པ་མཁའ་སྣང་རྣམ་པ་སྟེ། །བཞི་པ་སྒྲོན་མེ་འབར་བའོ།
ལྔ་པ་རྟག་ཏུ་སྣང་བ་ནི། །སྤྲིན་མེད་ནམ་མཁའ་ལྟ་བུའོ། །ཞེས་དང་། གུར་ལས།།
ཡན་ལག་དྲུག་སྒོམ་རྣལ་འབྱོར་པས། །སླར་ཡང་རང་བྱིན་བརླབས་པ་སྟེ། །རྗེས་
དྲན་ཆོ་གའི་རིམ་པ་ཡིས། །ཕྱི་ནང་མཚན་མ་མཚན་པར་བྱ། དང་པོར་སྤྲིན་དང་
འདྲ་བ་སྟེ། །གཉིས་པ་དུ་བ་འདྲ་བ་ཡིན། །གསུམ་པ་མེ་ཁྱེར་རྣམ་པ་ཡིན། །བཞི་
པ་མར་མེ་ཆེར་འབར་བ། །ལྔ་པ་རྟག་ཏུ་སྣང་བ་ནི། །སྤྲིན་མེད་ནམ་མཁའ་འདྲ་བ་
ཉིད༑ ༑ཅེས་དང་། འཇམ་དཔལ་ཞལ་ལུང་ལས། ཕྱིར་ལོག་པ་ནི་ལོག་པ་ཡིས།།
སྨིན་སྒྱུ་ལྟ་བུར་སྣང་བ་ནི། །མཚན་མ་དང་པོར་ཤེས་པར་བྱ། །དེ་བཞིན་དུ་ནི་ཆུ་
ལོག་པས། །དུ་བ་ལྟ་བུ་གཉིས་པ་ཡིན། །དེ་བཞིན་མེ་ནི་རྣམ་ལོག་པས། །མཁའ་
སྣང་འདྲ་བ་གསུམ་པའོ། །དེ་བཞིན་རླུང་ནི་ལོག་པ་ན། །མར་མེ་ལྟ་བུར་རབ་སྣང་
བ༑ ༑རྟགས་ནི་བཞི་པར་ཤེས་པར་བྱ། །དེ་བཞིན་ཕྱིན་ལོག་རྣམ་པར་ཤེས།།
ལོག་པས་ཟབ་གསལ་གཉིས་མེད་ཀྱི། །དོན་འདྲ་སྤྲིན་མེད་ནམ་མཁའ་ལྟར།།
གསལ་བ་རྟགས་ནི་ལྔ་པའོ། །མཚན་མ་ལྔ་པོ་འདི་ཡིས་ནི། །མི་གནས་མྱ་ངན་
འདས་པ་ཐོབ། །ཅེས་དང་། དེ་ཁོ་ན་ཉིད་གྲུབ་པ་ལས། དང་པོ་རི་དྭགས་སྲེད་
བཞིན་སྣང་བ་སྟེ། །མཚན་མ་གཉིས་པ་དུད་པའི་རྣམ་པ་ཅན། །མི་ཐུབ་ཟླ་བས།
གུར་དང་འདྲ་བར། དང་པོར་སྤྲིན་དང་འདྲ་བ་སྟེ། །ཞེས་སོགས་གསུངས་པས།
གསང་འདུས་སྐོར་དུ་སྨིག་རྒྱུ་དང་། ཀྱེ་རྡོར་སྐོར་དུ། སྤྲིན་དང་པོར་གསུངས་ཀྱང་།
ཕྱག་རྡོར་སྟོད་འགྲེལ་དུ། འདིར་བླ་མའི་ཉེ་བར་བསྟན་པས་རྣལ་འབྱོར་པས་ནམ་
མཁའ་ལ་དང་པོར་དུ་བ་མཐོང་སྟེ། སྨིག་སྒྱུ་ནི་མ་ཡིན་ནོ་ཞེས་རང་གིས་ཉམས་སུ་
-420-



སྦྱོར་དྲུག་གི་ངོ་སྤྲོད་ཡིད་ཀྱི་རོལ་མཚོ།
མྱོང་བས་ཤེས་པར་བྱའོ། །ཞེས་གསུངས་པས། གཞན་དུ་བཤད་པ་དེ་བླ་མའི་ཉེ་
བར་བསྟན་པས་གོ་ལོག་ནས་བཤད་དགོས་པའི་སྦས་དོན་དུ་གསུངས་པ་ལྟར།
དབང་མདོར་བསྟན་དུ། དུ་བ་སྨིན་སྒྱུ་མཁའ་སྣང་དང་། །སྒྲོན་མེ་འབར་བ་ཟླ་ཉི་
མ༑ ༑མུན་ཅན་ཆ་དང་ཐིག་ལེ་ཆེ། །ཤེས་རབ་གཟུགས་བརྙན་འོད་གསལ་བ།།
ཞེས་དང་། ཡེ་ལེར། སྟོང་པ་ ལ་ནི་དུ་བ་སྨིག་སྒྱུ་ རབ་གསལ་དྲི་མ་མེད་པའི་
མཁའ་སྣང་ཉིད་དང་མར་མེ་དང་། །འབར་བ་དང་ནི་ཟླ་བའི་ཉི་མ་རྡོ་རྗེ་རྣམས་
དང་ མཆོག་གི་ ཆ་ དང་ ཐིག་ལེ་ མཐོང་ བར་ འགྱུར། །དེའི་ནང་དུ་ སངས་ རྒྱས་
གཟུགས་དང་ཡུལ་དང་རྣམ་པར་བྲལ་བ་དུ་མ་ལོངས་སྤྱོད་རྫོགས་པའི་སྐུ། །ཞེས་
པའི་དང་པོ་བཞི་གསང་འདུས་སུ་བཤད་པ་མཚན་མོའི་རྣལ་འབྱོར་གྱི་རྟགས་དང་
ཕྱི་མ་དྲུག་ཉིན་རྟགས་མཚན་བརྗོད་དུ་བཤད་པར་འགྲེལ་ཆེན་གཉིས་སུ་གསལ་
བར་གསུངས་ཤིང་། ལོངས་སྐུ་མཐོང་བ་ནི་གཙོ་བོར་བསམ་གཏན་གྱི་མྱོང་རྟགས་
སོ༑ ༑སོར་བསྡུད་སོགས་སེམས་གནས་ཁྱད་པར་ཅན་བསྒོམས་པ་ན། སེམས་
ཉམས༑ དང་པོར་རྣམ་རྟོག་མང་དུ་སོང་བ་སྙམ་བྱེད་ཅིང་རྒྱུ་བ་དྲག་ལ་གསལ་བ་
དང་༑ དེ་ནས་རྒྱུ་འཕྲོ་ལ་མ་ཚོར་བར་ཞི་བ་དང་། དེ་ནས་མཉམ་གཞག་གསལ་
དྭངས་ཀྱི་འཕྲོ་ལ་རྣམ་རྟོག་ཐོལ་ཐོལ་སྐྱེ་བ་དང་། དེ་ནས་སྐྱེས་ཀྱང་ཉིས་འཐུད་
གསུམ་འཐུད་ཙམ་གྱི་ངང་ནས་དེ་ཉིད་དུ་ཞི་བ་དང་། རྐྱེན་གཞན་གྱིས་མ་སད་ན་
མཉམ་གཞག་ཏུ་འབྱམས་འགྲོ་བ་རྣམས་འབྱུང་བ་ལ། བླ་མ་སྔ་མ་རྣམས་སྒོམ་
ཉམས་ཆུ་རླབས་ཀྱི་དཔེ་ལྔ་དང་སྦྱོར་སྟེ། རི་གཟར་འབབ་ཆུ་དང་། རོང་ཁུང་དོག་
མོའི་ཆུ་དང་། ཕུ་གསུམ་རྫིང་ཆུ་དང་། མཚོ་ཆུང་རླུང་གིས་བསྐྱོད་པ་དང་། མཚོ་
ཆེན་བརླབས་དང་བྲལ་བ་ལྟ་བུའོ། །སེམས་འགྲེལ་དུ། དངུལ་ཆུ་མེ་དང་ཕྲད་པའི་
-421-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
དཔེ་ལྔས་གསུངས་ཏེ། དུ་བ་རྩེག་རྩེག་སྦལ་པ་འཕྱོང་། །འདར་དང་གཡོ་བ་མེད་
པའོ༑ ༑ཞེས་ཏེ། འཆིང་བྱེད་ཀྱི་རྫས་དང་བཅས་ཏེ་མེ་དང་ཕྲད་ན། དང་པོར་དུ་
བར་བྱས་ཏེ་འབྲོས་པ་དང་། གཉིས་པར་རྩེག་སྒྲ་འབྱིན་པ་དང་། གསུམ་པ་སྦལ་
པ་འཕྱོང་པ་ལྟ་བུ་དང་། བཞི་པར་གཡོ་ཞིང་འགུལ་བ་དང་། ལྔ་པར་དེ་མེད་པའོ།།
སེམས་ཉམས་ལྔ་པོ་འདིའི་དུས་ཀྱི་རླུང་ཉམས་དང་ལུས་ཉམས་ནི། དང་པོ་གཉིས་
ལ་རླུང་ཅུང་ཟད་འཐུམས་ནས་ཤུགས་རིང་འདོན། ལུས་རོ་སྟོད་དང་མགོ་བོ་ན།
ལུས་གནད་མི་བདེ། གསུམ་པ་ལ་རླུང་རེས་འགའ་གནས་ཀྱང་རེས་འགའ་རྒྱུ་
བས་སེམས་གནས་ལ་གནོད། ལུས་ཅུང་ཟད་མི་བདེ་ཡང་ལུས་གནད་ལ་ཟུག་
མེད༑ བཞི་པ་ལ། འདུས་རླུང་གཉིས་ཡོད་པར་རེས་ཚོར་རེས་མི་ཚོར། ལྔ་པ་ལ་
མ་བརྟག་ན་གཏན་མི་ཚོར། བརྟག་ན་ཅུང་ཟད་ཚོར་བའམ་གཏན་མི་ཚོར་བ་ཡང་
འབྱུང་ངོ་། དེ་ལྟར་སེམས་ཉམས་ལྔ་པོ་དེ་ལ། རྣམ་རྟོག་ངོས་ཟིན་དང་། ངལ་བསོ་
དང་༑ ཐང་ཆད་དང་། རླབས་བཅས་དང་། རླབས་མེད་ཀྱི་ཉམས་ལྔ་ཞེས་ཀྱང་
ཟེར༑ ཞི་ བྱེད་ རྒྱུད་ པ་ ཕྱི་ མ་ དག གཡོ། ཐོབ། གོམས། བརྟན་ མཐར་ ཕྱིན་
པའི་ཉམས་ཞེས་ཟེར་རོ། །དེ་ནས་དུ་སོགས་གསལ་པོ་རིམ་ཅན་དུ་འབྱུང་བའི་
དུས་ཀྱི་ལུས་ཉམས་སེམས་ཉམས་གསུམ་ཐ་དད་འབྱུང་ཚུལ་ནི། དུ་བའི་དུས་སུ༑
ལུས་ལྕི། སེམས་རྨུགས། རྨི་ལམ་ས་ཁུང་དུ་ཉལ་བ་སོགས་སོ། །སྨིག་སྒྱུའི་དུས་
སུ༑ ལུས་བསིལ། སེམས་འཕྲོ། གནས་དང་བདེ་སྡུག་རེས་རྨི་ལམ་ཆུ་ལ་རྒལ་བ་
སོགས་སོ། །མེ་ཁྱེར་གྱི་དུས་སུ། ལུས་དྲོ། སེམས་འཕྲོ་ཞིང་གསལ། རྨི་ལམ་མེ་
འབར་བ་སོགས་སོ། མར་མེའི་དུས་སུ། ལུས་ཡང་། སེམས་མི་མངོན། རྨི་ལམ་
འཕུར་བ་སོགས་སོ། །དེ་རྗེས་རྟགས་དེ་ཉིད་དམ། ཉིན་རྟགས་དང་པོའི་སྦྱོར་བ་
-422-



སྦྱོར་དྲུག་གི་ངོ་སྤྲོད་ཡིད་ཀྱི་རོལ་མཚོ།
ཡིན་པས། དེར་བསྡུ་དགོས་པ་སྤྲིན་མེད་ནམ་མཁའ་ལྟ་བུའི་དུས་དང་ཉིན་རྟགས་
འབར་བ་ལྟ་བུ་གཉིས་ཀ་ལ། ལུས་ཤིན་ཏུ་མི་མངོན། སེམས་གསལ་ཞིང་རྟོག་
མེད་རིག་ཙམ་ལས་མི་མངོན། རྨི་ལམ་ནམ་མཁའ་རྒྱ་ཆེན་པོ་དང༌། དེར་ཉི་ཟླ་
གསལ་བ་སོགས་སོ། །དེ་བཞིན་དུ་ཟླ་ཉི་སྒྲ་གཅན་ཐིག་ལེ་རྣམས་ཀྱི་ཚེ། ལུས་
གསལ་དྭངས་འཕུར་ནུས་པ་དང་། བདེ་དྲོད་རྒྱས་པས་སྐོམ་ཚད་འབར་བ་དང་།
འཇམ་ཞིང་གཉེན་ལ་ཅི་འདོད་ལས་སུ་རུང་བ་དང་། བརྟན་པར་གནས་ཤིང་སྒུལ་
མི་ཐུབ་པ་རྣམས་འབྱུང་ཞིང་། སེམས་གསལ་ལ་སྟོང་པ་དང་། ཤིན་ཏུ་གསལ་
ཞིང་སྤྲོ་ཐུང་བ་དང་
། མཐོ་དམན་ཅུང་ཟད་བྱེད་པ་དང་། གསལ་ཞིང་བརྟན་པ་
རྣམས་འབྱུང་རྨི་ལམ་རྣམས་ནི། སྔར་གྱི་དུ་སོགས་ལྔ་པོ་གོ་ཟློག་པ་སྟེ། ཉིན་བར་
གྱི་རྟགས་རྣམས་སྣ་བུག་གཡོན་གྱི་རླུང་ལྔ་པོ་སྤྲོ་རིམ་དུ་གནས་པ་ཐིམ་པའི་རྟགས་
ཡིན་པའི་ཕྱིར་རོ། །བསམ་གཏན་གྱི་སེམས་གྱི་འཇོག་ཚུལ་གྱི་ཤེས་བྱེད། འགྲེལ་
ཆེན་གཉིས་ནས་གསུངས་པ་འཁྲིད་ཡིག་ཏུ་བྲིས་པ་བཞིན་དང་། སྙན་རྒྱུད་དུ།
སྟོང་ཉིད་སེམས་འཇུག་ཤེས་རབ་སྟེ། །དངོས་རྣམས་སེམས་འཛིན་རྟོག་པའོ། །དེ་
འཛིན་འཇུག་པ་སྤྱོད་པ་སྟེ། །ཀུན་ལ་སེམས་བཞག་དགའ་བའོ། །བདེ་བ་ཕུན་
ཚོགས་གཡོ་མེད་བདེ། །ཞེས་དང་། དཔལ་ནཱ་རོ་པས། གསང་འདུས་འགྲེལ་པར། །
ཤེས་དང་ཤེས་བྱས་འབྱུང་བ་ཟད་པ་ནི། སེམས་གཟུང་འཛིན་གྱིས་སྟོང་པའི་
མཚན་ཉིད་སེམས་རྩེ་གཅིག་ཉིད་ནི། རང་སེམས་ཅེས་པས་ཤེས་རབ་བསྟན་པ།
ཁམས་གསུམ་པ་རབ་ཏུ་གསལ་བ་ཙམ་ཉིད་ཀྱི་ལན་གཅིག་སེམས་པ་ཙམ་ནི་
འབྱུང་བ་ཡིན་ལ། དེ་རྟོགས་ཤིང་ཁོང་དུ་ཆུད་པ་ནི་གསང་བ་གསུམ་འབྱུང་སྟེ། དེ་
ཉིད་ནི་རྟོག་པའོ། ཞེས་དང་། རྟོག་པའི་ཡུལ་དེ་ལ་རབ་སྦྱོར་ལོངས་སྤྱོད་པ་སྟེ།
-423-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
བརྟན་པ་དང་གཡོ་བ་བུམ་པ་དང་སྣམ་བུ་ལ་སོགས་པའི་ཁྱད་པར་གྱི་དངོས་པོ་
འཛིན་པ་ནི་དཔྱོད་པའོ། །ཞེས་དང་། དགའ་བ་རབ་གསལ་ནི། དཔྱོད་པའི་ཡུལ་
དངོས་པོ་ཐམས་ཅད་ལ་སེམས་གནས་པའི་རྒྱུར་གྱུར་པའི་ཡིད་བདེ་བའོ། །ཞེས་
དང་༑ བདེ་བ་བསྡུས་པ་ཞེས་པ། སེམས་གནས་པའི་དངོས་པོ་ཐམས་ཅད་ལ་
བདེ་བས་ཡང་དག་པར་རྟོགས་པ་ལུས་ཤིན་ཏུ་སྦྱངས་པའི་རྒྱུ་ཅན་གྱི་བདེ་བ་ནི་
བདེ་བ་བསྡུས་པའོ། །ཞེས་སོ། འདིའི་མྱོང་རྟགས་ནི། ལོངས་སྐུ་ངེས་པ་གསུམ་
ལྡན་ནམ་ལྔ་ལྡན་ཏེ། གནས་རེ་ཁཱའམ་ཐིག་ལེ་ཕྲ་མོའི་ནང་དུ་ངོ་བོ་སྟོང་གཟུགས།
རྣམ་པ་མཚན་དཔེ། དུས་ནམ་འདོད། ཡོན་ཏན་འོད་ཟེར་ལྔ་ལྡན་མཐོང་ལ། སྟོང་
གཟུགས་དང་དེ་སྣང་མཁན་གྱི་སེམས་རྩེ་གཅིག་ཏུ་འདྲེས་ནས་དབྱེར་མེད་པ་
དང་༑ དུ་སོགས་ནས་ལོངས་སྐུའི་བར་དང་། དེ་ནས་བུམ་སྣམ་ལ་སོགས་པ་རྣམ་
པ་ཐམས་ཅད་པ་སྟེ་མཐའ་ཡས་པ་པྲ་ཕབ་པའི་གཟུགས་བརྙན་བཞིན་དུ་གསལ་
དྭངས་སྣང་ལ་རང་བཞིན་མེད་པར་མ་ཟད། འདིའི་རྗེས་ལ་འདི་སྣང་གི་ངེས་པ་
སུས་ཀྱང་འཆོས་མི་ནུས་པར་འཆར་བ་རྣམས་ལ། སོར་བསྡུད་ཀྱི་སྐབས་སུ་འདི་
དང་འདི་སྣང་ངོ་སྙམ་པའི་རྟོག་པར་རགས་པ་འབྱུང་ཡང་འདིར་རྟོག་མེད། སྔར་
བས་གསལ་ཞིང་དྭངས་པ་འབྱུང་ལ་གཙོ་བོར་མངོན་ཤེས་ལྔ་འཆར་ཞིང་། ལུས་
ཐོགས་མེད། འཕུར་ བ་ སོགས་ ཀྱི་ རྫུ་ འཕྲུལ་ གྱི་མངོན་ཤེས་དང་། གཞན་གྱི་
སེམས་ཤེས་པ་སོགས་ཀྱང་འབྱུང་མོད་ཀྱི། ཕར་ཕྱིན་ཐེག་པ་ལ་གྲགས་པའི་ལྷའི་
མིག་དང་རྣ་བའི་མངོན་ཤེས་ལྷག་དང་བཅས་པའི་སྟེང་དུ། དེ་ལ་འབྱུང་མི་སྲིད་
པའི་དྲི་རོ་རེག་གསུམ་སྣ་ཚོགས་རྒྱང་རིང་ཐུང་དང་ཕྲ་རགས་མང་པོའི་རིག་པའི་
དབང་པོ་གཟུགས་ཅན་ཕྱི་མ་གསུམ་ལ་རྟེན་པའི་མངོན་ཤེས་འབྱུང་། འདི་ནམ་
-424-



སྦྱོར་དྲུག་གི་ངོ་སྤྲོད་ཡིད་ཀྱི་རོལ་མཚོ།
བྱུང་བ་ནས་སྔགས་ཀྱི་ཚོགས་ལམ་ཆེན་པོ་ཐོབ། སྟོང་གཟུགས་ཀྱི་སངས་རྒྱས་དུ་
མ་ལ་ཆོས་ཉན་པ་སོགས་འབྱུང་སྟེ་ཀུན་སྤངས་ཐུགས་རྗེ་བརྩོན་འགྲུས་ལ་སོགས་
པ་བཞིན་ནོ། །སྲོག་རྩོལ་གྱི་སེམས་གྱི་འཇོག་ཚུལ། རྡོ་རྗེའི་བཟླས་པ་ལ། བླ་མ་
སྔ་མ་རྣམས་འཇུག་གནས་ལྡང་གསུམ་ ཨོཾ་ཨཱ༔ཧཱུྃ་གསུམ་དང་སྦྱོར་ཞིང་། སྟོད་
འགྲེལ་གྱི་ལུང་དྲངས་པ་རྣམས་སུ་ཡང་། ཨོ་ཡིག་གིས་འཇུག་པ་དང་། ཧཱུྃ་ཡིག་
གིས་དགང་བ་དང་། ཨཱཡིག་གིས་འབྱུང་བ་ཞེས་དྲངས་མོད། ཁོ་བོས་མཐོང་བའི་
སྟོད་འགྲེལ་གཉིས་གསུམ་དུ། འབྱུང་འཇུག་རྗེས་པ་ཤ་སྟག་བྱུང་ལ། འབྱུང་བ་ནི་
གཡོན་དང་འཇུག་པ་ནི་གཡས་ཀྱི་རླུང་ལ་སྦྱར་བའི་སྐབས་མང་ཞིང་། ཁྱད་པར་
གོང་དུ་དབྱེ་བ་བཤད་པའི་ལུང་གིས་གསལ་བར་གྲུབ་པ་དང་
། ཁྱད་པར་རླུང་
སྦྱོར་མཐའ་དག་རླུང་དབུ་མར་འཇུག་པའི་ཐབས་ཡིན་ཅིང་དེ་ཡང་ནང་དུ་མ་
བསྡུས་པར་མི་འགྲུབ་ལ། བཟླས་པའི་ཚིག་མཐའ་ནང་དུ་གནས་པ་དང་སྦྱར་ན་དེ་
ལེགས་པར་གྲུབ་ཀྱི། ཕྱིར་བཏང་བ་དང་སྦྱར་ན་མི་འགྲུབ་པ་རིགས་པའི་གཙོ་བོ་
ཡིན་པས་ལེགས་པར་ཡིད་ཆེས་པར་བྱ་ཞིང་། གཞན་ཡང་ ཨོ་ཡིག་ཟླ་བ་དང་།
ཨཱཡིག་ཉི་མ་དང་། ཧཱུྃ་ཡིག་སྒྲ་གཅན་དུ་གྲུབ་ཅིང་། གཞི་ལ་གཡོན་ཟླ་བའི་རླུང་
ཕྱི་རུ་འབྱུང་རིམ་དང་། གཡས་ཉི་མའི་རླུང་ནང་དུ་འཇུག་རིམ་ཡིན་པ་དང་ཤིན་ཏུ་
མཐུན་པའི་ཕྱིར་རོ། །དེ་ཡིན་པར་གང་གིས་ཤེས་ཞེ་ན། སྣ་བུག་གི་བར་གྱི་ཀ་བ་
ནི་གཉིས་ཀའི་གཡོན་ཡིན་པར་གསལ་བར་གསུངས་པས་ཤེས་ཏེ། སྲོག་ཆགས་
ཞིག་རྒྱབ་མཆུ་ལ་གཏད་ནས་གཡོན་ནས་ཕྱིར་མཐོན་ཞིང་གཡས་ནས་ནང་དུ་
འཇུག་པའི་ཚུལ་ལོ། །དེ་བཞིན་དུ་གང་དག་རྡོར་བཟླས་ཀྱི་དུས་སུ་ཨ་བ་དྷ་ཏི་
ནས་འབྱུང་འཇུག་བྱེད་པར་མོས་པ་ངེས་པར་དགོས་ཏེ། དེ་ལྟ་མིན་ན་ཀྱལ་སྟོང་
-425-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ། །
བརྡབས་པ་ལྟ་བུར་འགྱུར་བས་ལུས་ལ་གནད་དུ་བསྣུན་པའི་རྡོར་བཟླས་སུ་མི་
འགྲོའོ་ཞེས། འདི་དང་ལམ་འབྲས་ལ་སོགས་པ་གཞུང་ཁུངས་ཐུབ་ནས་གསུངས་
ཤིང་༑ མཁས་གྲུབ་ཚོགས་པས་ཐུགས་ཉམས་སུ་དེང་སང་གི་བར་ལ་བཞེས་པའི་
རྣལ་འབྱོར་དག་ལ་སྡང་སྨྲས་བྱེད་པ་ནི། གསང་འདུས་འཕགས་ལུགས་ལ་ཐོག་
མར་སྙིང་གི་སྣ་རྩེར་སྔགས་ཀྱི་ཐིག་ལེའི་སྲོག་རྩོལ་བསྒོམས་པས་རླུང་དབུ་མར་
ཞུགས་ཟིན་པའི་རྗེས་སུ་གདོང་གི་སྣ་རྩེར་འོད་ཀྱི་ཐིག་ལེ་སྲོག་རྩོལ་བསྒོམ་པ་ན་
དབུ་མ་ནས་དངོས་གནས་འབྱུང་འཇུག་བྱེད་པ་བཞིན་དུ་རྡོར་བཟླས་ལ་ཡང་བྱ་
བར་སྒྲོན་གསལ་སོགས་སུ་ཡང་ཡང་གསུངས་པ་དེའི་རྒྱ་འགེབས་རྡོར་ཟླས་
མཐོང་ཚད་ལ་བྱར་མི་རུང་སྟེ། བྱས་ན་སྤྱིར་དངོས་གནས་ལ་མེད་པའི་རྟོག་སྒོམ་
དུ་འགྱུར་བ་དང་། རྩ་བཟང་གིས་ཨུ་ཚུགས་བྱས་ན་སྨྱོ་འབོགས་སོགས་ཀྱང་འབྱུང་
བའི་ཕྱིར་རོ། །ཀྱལ་སྟོང་བརྡབས་པ་ལྟར་མཐོང་བ་འདིས་ནི་ནང་རྡོ་རྗེ་ལུས་ཀྱི་
གནས་ལུགས་རགས་པ་ཡང་མ་གོ་སྟེ། ལུས་ཀྱི་སྦུབས་སྟོང་ཕལ་པ་ནས་རོ་ལ་
འབྱུང་བའི་རླུང་། ནོར་ལས་རྒྱལ་གྱི་ཆ་ཤས་ཅུང་ཟད་འབྱུང་གི རྒྱུ་ཞིང་འཕོ་བའི་
རླུང་ཐམས་ཅད་ནི་རོ་རྐྱང་དབུ་མ་གསུམ་གྱི་ནང་ནས་འགྲིམས་ཏེ། རྩ་འཁོར་
རྣམས་ཀྱི་འཕྲང་ཤར་ནས། སྣ་བུག་གི་གཡས་གཡོན་དང་གཉིས་ཀའི་དབུས་ནས་
འབྱུང་འཇུག་བྱེད་པའི་ཕྱིར་རོ། །དེ་ལྟར་ན་རེ་ཤིག་དང་པོར་གང་ནས་རྒྱུ་བ་དེ་
ཉིད་ལ་གཞི་དང་མཐུན་པའི་རྣལ་འབྱོར་བྱས་པས་རྣལ་འབྱོར་དེ་ཉིད་ཀྱི་ནུས་པས་
གློ་བུར་གྱི་གཞིའི་བྱ་བྱེད་ཐམས་ཅད་ཇེ་ཕྲར་སོང་ནས་མཐར་གཞིའི་བཟང་ཤོས་
གཉུག་མའི་གཞི་དང་ལམ་འཇལ་ཏེ། ཡོན་ཏན་ཇེ་རྒྱས་ཀྱི་ངང་ནས་འབྲས་བུ་
མངོན་དུ་བྱེད་པ་ཡིན་པས། རང་རང་གི་ལམ་ཚུལ་བཞིན་དུ་བསྒྲུབས་ཤིག དེ་
-426-



སྦྱོར་དྲུག་གི་ངོ་སྤྲོད་ཡིད་ཀྱི་རོལ་མཚོ།
བཞིན་དུ་བསྐྱེད་རིམ་པས་ཕྲེང་སྔགས་བཟོ་བའི་ཚེ་ཡང་། སྔགས་ཀྱི་སྙིང་ཁར་
སྔགས་ཕྲེང་བཀོད་པ་ལས་ཕྱིར་འཕྲོས་པ་སྣ་བུག་གཡོན་པ་ནས་ཟླ་བའི་རང་
བཞིན་དཀར་པོ་ལུགས་འབྱུང་ཏུ་འཐོན་པས་སངས་རྒྱས་མཆོད་པ་དང་སེམས་
ཅན་སྦྱོང་བ་ལ་སོགས་པའི་ཕྲིན་ལས་བྱས་ཏེ། ཉི་མའི་རང་བཞིན་དམར་པོ་
ལུགས་ལས་བཟློག་པར་སྣ་བུག་གཡས་པ་ནས་ཞུགས་ཏེ་སྔར་བཞིན་འཁོར་བར་
དམིགས་ཏེ་ངག་ཏུ་ཡང་བརྗོད་ན། ངག་གིས་ཕྲེང་སྔགས་ཚར་གཅིག་སོང་བའི་
རིང་ལ་དབུགས་འབྱུང་རྔུབ་ཏུ་སོང་བའི་གྲངས་ཀྱི་བསྙེན་པ་འགྲོ་བས། ཞག་
གཅིག་ལ་རྩ་སྔགས་ཉི་ཁྲི་ཆིག་སྟོང་དྲུག་བརྒྱ་དང་། ཉིན་ཞག་ལྔ་ན་འབུམ་བརྒྱད་
སྟོང་དང་། ལྔ་བརྒྱ་ན་བྱེ་བ་གཅིག་དང་འབུམ་ཕྲག་བརྒྱད་འགྲོ་བར་གསུངས་
ཤིང་༑ དེས་ལུས་དག་པ་དང་། དེ་འདྲ་གཞན་གཉིས་ཀྱིས་ངག་དང་ཡིད་ཀྱང་དག་
ནས་དབུག་གཡོ་བ་མེད་པར་གྱུར་ཏེ། རྫོགས་རིམ་པའི་རྡོར་བཟླས་གཞན་མ་
བྱས་ཀྱང་བུམ་པ་ཅན་གྱི་གནས་སྐབས་ཐོབ་པར་གསུངས་ན་དེ་ལ་ཡང་དབུ་མ་
ནས་འབྱུང་འཇུག་གི་མོས་པ་མི་དགོས་ཤིང་། འདིས་ཀྱང་འབྱུང་འཇུག་གནས་
གསུམ་འབྲུ་གསུམ་ གྱི་གདངས་སུ་གྲུབ་ནས། ཉི་ཟླ་སྒྲུབ་པ་ལས་ཀྱང་། སྔོན་
འགྲོའི་རྣལ་འབྱོར་ལྡན་པ་ཡིས། །ལམ་དུ་བྱ་བའི་རིམ་པ་ནི། །འབྱུང་དང་འཇུག་
དང་གནས་པ་གསུམ། །ཡི་གེ་གསུམ་གྱིས་རྩ་ལམ་སྦྱང་། །ཞེས་པས་ཀྱང་ཤིན་ཏུ་
གསལ་ལོ། །བུམ་པ་ཅན་ནི། སྒྲུབ་ལེར། ཁ་ཡང་བཀབ་སྟེ་སྣ་ཡི་བུ་ག་གཉིས་ཀ་
དག་ནས་ཕྱི་རོལ་དག་གི་རླུང་ནི་མ་ལུས་པ། །སྲོག་གི་ཤུགས་ཀྱིས་བཀུག་སྟེ་དྲི་མ་
མེད་པའི་གློག་དང་མཚུངས་པའི་ཐུར་སེལ་རླུང་དང་སྦྱར་བྱས་པ། །དུས་ཀྱི་
གོམས་པའི་སྦྱོར་བ་དག་ལས་ཟླ་བ་ཉི་མ་མེའི་དབུས་སུ་རོ་ནི་མཉམ་པར་འགྱུར།།
427-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ལུས་ལ་ཟས་ལ་སོགས་པ་དང་ནི་བཀྲེས་དང་སྒོམ་པ་འཕྲོག་སྟེ་འཆི་བ་མེད་པ་
ཉིད་ཀྱང་སྟེར། །ཞེས་བྱེད་ཚུལ་དང་ཕན་ཡོན་གཉིས་ཀ་བཤད་ལ། གྲངས་ཚད་
ཡུན་ཚད་ནི་རྒྱུད་སྡོམ་འབྱུང་ནས་བཤད་དོ། །ཕན་ཡོན་གཞན་ཡང་། ནང་ལེར།
ཉི་མ་ཟླ་བ་འགོག་པ་མཉམ་དང་མི་མཉམ་བགྲོད་པ་ལ་སྟེ་དབུ་མ་མེ་ལ་རབ་ཏུ་
ཞུགས༑ །སྲོག་དང་ཐུར་སེལ་གཉིས་པོ་དག་ཀྱང་ཉིན་ཞག་དང་པོར་ཞུགས་ན་
དུས་མིན་འཆི་བ་སླུ་བ་སྟེ། །ལག་པ་དང་ནི་རྐང་པའི་མཐེ་བོའི་ཚིགས་དང་སོར་
མོའི་མཐར་ནི་སྲོག་གིས་ཀུན་ཏུ་གང་བྱས་ནས། །འཁོར་ལོ་དྲུག་ལ་སངས་རྒྱས་
ལྷ་མོ་འཇིག་མེད་ལག་པའི་པདྨོ་རྣལ་འབྱོར་པ་ཡིས་སྒོམ་པར་བྱ། །ཞེས་སྲོག་ཐུར་
རགས་པ་ལྟེ་བར་བལྟམས་ནས་ཡེ་ཤེས་ཀྱི་རླུང་ཕྲ་མོས་རྐང་ལག་གི་སེན་མོའི་
བར་གྱི་རྩ་ཕྲན་མཐའ་དག་གང་བར་བསྒོམས་པའི་བུམ་པ་ཅན་ལ་འབད་ན་ཚེ་
སྒྲུབ་ཀྱི་མཆོག་ཏུ་འགྱུར་བ་སོགས་ཀྱང་མང་དུ་གསུངས་པས་རླུང་སྦྱོར་གྱི་རྒྱལ་པོ་
འདི་ལ་འབད་པར་བྱ་ལ། དེ་བཞིན་དུ་རླུང་སྦྱོར་བཙན་ཐབས་རྒྱན་ཅན་གྱི་ལག་
ལེན་མང་དུ་ཡོད་པ་གེགས་སེལ་གྱི་ནང་དུ་བཤད་པར་བྱའོ། །ཆོས་རྗེ་བླ་མ་དམ་
པས་འགལ་རྐྱེན་འགོག་པའི་འཆི་བསླུ་རྒྱས་པ་དང་། དེ་ལ་འཕྲོས་པའི་རྩ་ཆད་
འཆི་ལྟས། མཐུན་རྐྱེན་སྒྲུབ་པ་ལ་འཕྲོས་ནས་ནང་ལེའི་ནད་སེལ་བའི་རླུང་སྦྱོར་
སྨན་སྦྱོར་བཅུད་ལེན་ལ་སོགས་པ་རྒྱས་པར་གསུངས་པ་ནི་ཁོ་བོས་སྤྱི་དོན་དུ་དེ་
ལས་ཀྱང་རྒྱས་པར་བཤད་ཟིན་པས་དེར་བལྟའོ། །
འཛིན་པའི་སེམས་ཀྱི་འཇོག་ཚུལ་ལ། འཇོག་པ་རྩ་འཁོར་གྱི་དབུས་སུ་
བྱེད་པར་ཀུན་མཐུན་ཞིང་ངེས་པར་དགོས་བཞིན་དུ་སྐབས་འདིར་རྩ་འཁོར་
གསལ་མི་འདེབས་པའང་མི་འཐད་ལ། དབྱེ་བ་ལྔར་ངེས་པའང་མི་འཐད་དེ། ཉེ་
-428-



སྦྱོར་དྲུག་གི་ངོ་སྤྲོད་ཡིད་ཀྱི་རོལ་མཚོ།
བའི་སྒྲུབ་པ་ཡན་ལག་དྲུག །ཅེས་པ་འཛིན་པའི་དབྱེ་བར་མ་བྱས་ན་འཆད་མི་
ཤེས་པའི་ཕྱིར་རོ། །གོ་རིམ་སོར་བསམ་གྱིས་དཔྲལ་བར་རླུང་འདུས་པ་དང་སྦྲེལ་
ནས་སྒོམ་དགོས་པས་ན་ཐོག་མར་གཙུག་ཏོར་དང་དཔྲལ་བའི་འཛིན་པ་སྒོམ་ཞེས་
གསུངས་པའང་མི་འཐད་དེ། སྤྱིར་འཛིན་པ་ནི་སྲོག་རྩོལ་བུམ་པ་ཅན་མཐར་ཕྱིན་
པའི་དངོས་འབྲས་ཡིན་ལ། དེའི་ནུས་པའི་གཙོ་བོ་ནི། ཉི་ཟླའི་རླུང་ལྟེ་བའི་དབུ་
མར་ཞུགས་པ་ཉིད་ཡིན་པའི་ཕྱིར་དང་། འཛིན་པ་དྲུག་པོ་ཡང་ས་ཆུ་དང་ཆུ་མེ་ལ་
ཐིམ་པ་ལ་སོགས་པའི་རིམ་པས་བསྒོམ་དགོས་པའི་ཕྱིར་དང་། སོར་བསམ་གྱི་
ནུས་པ་ཡང་། ས་ཆུ་ལ་ཐིམ་པ་ལ་སོགས་པ་མ་བྱུང་ན་དུ་སོགས་མི་འཆར་ལ། དེ་
དག་ཐིམ་པ་ཡང་ལྟེ་བ་ན་འཕོ་ཆུང་ལྔའི་རླུང་རྒྱུ་བའི་རྩ་འདབ་ན་གནས་པའི་ཕྱིར་
རོ༑ ༑དེར་མ་ཟད་འཛིན་པ་ཐམས་ཅད་རླུང་སྦྱོར་བུམ་པ་ཅན་དང་སྦྱར་ནས་སྒོམ་
དགོས་ན། སྲོག་རྩོལ་གྱི་སྐབས་སུ་ལྟེ་བའི་བུམ་པ་ཅན་མ་གཏོགས་རྩ་འཁོར་
གཞན་གྱི་བུམ་པ་ཅན་ལ་བཤད་པས་གཙུག་ཏོར་དང་དཔྲལ་པའི་བུམ་པ་ཅན་དེ་
མ་ཐག་ནས་བྱར་མི་རུང་བའི་ཕྱིར་རོ། །འདིའི་ཕྱོགས་ཆོག་གི་གཞུང་ཡང་
། ནཱ་ད་
གོམས་པས་བཙན་ཐབས་ཆུ་སྐྱེས་སུ་གནས། །རྡོ་རྗེ་ནོར་བུར་ཐིག་ལེ་བཀག་ནས་
བསྒྲུབ་པར་བྱ། །ཞེས་སོགས་ཀྱིས་སྟོན་ཅིང་། འཆི་མེད་སྒྲུབ་པའང་། དཔྲལ་བར་
ཐིག་ལེ་དཀར་པོ་དབྱངས་ཀྱིས་ཡོངས་སུ་བསྐོར་བ་བདུད་རྩི་སྤྲོ་བར་བྱེད་པ་ཡིས་
ཀྱང་ངོ༌། །ཞེས་སོགས་ཀྱིས་སྟོན་ཏེ། དེ་ལྟར་ཡན་ལག་འདི་གཉིས་ནི་རླུང་སེམས་
གཉིས་ལས་གཙོ་བོར་རླུང་ལ་དམིགས་ཤིང་དེ་ཡང་སོར་བསམ་ལ་ལྟོས་ཏེ་ཅུང་
ཟད་རྩུབ་པས། ལམ་འདི་ལ་དཔའ་བོའི་རིམ་པ་དང་སོར་བསམ་ལ་བདག་བྱིན་
བརླབས་ཞེས་གསུངས་ཏེ། བསྐྱེད་རིམ་གྱི་སྐབས་སུ་དེ་གཉིས་ལྷ་ཁྲོ་བོ་དང་ཞི་
429-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
བའི་སྒྲུབས་ཐབས་ལ་གསུངས་པ་ལྟར་རོ། །དེས་ན་དུས་ཞབས་པས། ཀུན་ལ་
དྲུག་དྲུག་ཤེས་བྱ་སྟེ། །རབ་ཀྱིས་དང་པོ་རྟོགས་པས་སོ། །འབྲིང་གིས་སྲོག་རྩོལ་
ལ་སོགས་ཡིན། །ཐ་མས་དྲུག་པོ་རིམ་པས་སོ། །ཞེས་པ་ལ་བརྟེན་ནས། དབང་
པོ་རབ་སོར་སྡུད་རྐྱང་པས་དང༌། འབྲིང་གིས་དེ་དང་སྲོག་རྩོལ་གྱིས་དང་། ཐ་
མས་དྲུག་ཀ་བསྒོམ་དགོས་ཞེས་པ། སྒྲ་ཇི་བཞིན་དུ་རྒྱ་བོད་མང་པོ་འདོད་པ་ནི།
གྲངས་ངེས་བཤད་པར་ལྟར་མི་རིགས་ཏེ། ལམ་གྱི་ཡན་ལག་ཆ་མ་ཚང་བ་ལ་ནི་
འབྲས་བུ་སངས་རྒྱས་མི་སྲིད་པའི་ཕྱིར་རོ། །འོན་ཀྱང་སྔོན་དུ་ལེགས་པར་གོམས་
པས་ནི་ཚེ་འདིར་རྩོལ་བ་ཆེན་པོ་མི་དགོས་པ་ཙམ་ལ་དགོངས་ནས། གཞུང་
ལུགས་གཞན་དུ་ཡང་ལམ་ཅིག་ཅར་བའི་རྣམ་གཞག་མང་དུ་གསུངས་པ་ལྟར་
འདིར་ཡང་ངོ༌། ཁྱད་པར་རྗེས་དྲན་འཛིན་པའི་དངོས་འབྲས་སུ་ཕྱག་ན་རྡོ་རྗེས་
གསལ་བར་གསུངས་པས་འཛིན་པ་མེད་པའི་རྗེས་དྲན་མི་རུང་ངོ༌། །རྗེས་དྲན་གྱི་
གཞུང་ནི། དབང་མདོར་བསྟན་དུ། འཆི་ལྟས་སླུ་བ་རྣལ་འབྱོར་པའི། །འདི་ནི་
དགའ་བ་རྣམས་ཀྱིས་འགྱུར། །མགོ་བོའི་པདྨར་གཙུག་ཏོར་ལས། ཁུ་བ་འོངས་པ་
དགའ་བ་སྟེ། །མགྲིན་པ་སྙིང་ཁར་མཆོག་དགའོ། །དགའ་བྲལ་དགའ་བ་དེ་ནས་
འགྱུར༑ ༑སྣ་ཚོགས་དགའ་བ་ལྟེ་བ་དང་། །གསང་བའི་པདྨར་གང་འོངས་པའོ།།
གསང་གནས་རྡོ་རྗེ་ནོར་བུར་ནི། །ལྷན་ཅིག་སྐྱེས་དགའ་མི་འཕོ་བ། །ཞེས་དང་།
ཡེ་ལེར། རླུང་གཉིས་ཡང་དག་ཕྲད་པ་རྣམས་ཀྱིས་གློག་གི་མེ་ཡི་རྩེ་མོས་སྤྱི་བོའི་
ཟླ་བར་ཞུ་བར་བྱེད། །ཐིག་ལེ་གང་གང་ཞུ་བ་འདི་ནས་མགྲིན་པ་སྙིང་ཁར་ས་
བོན་ལྟེ་བ་གསང་བ་ལ་འགག་གོ །ཐིག་ལེ་ལས་ནི་གཡོ་བའི་ཁུ་བ་རྡོ་རྗེ་ནོར་
བུ་ལ་གནས་རྒྱལ་མཚན་རྩེ་ལ་འགོག་པ་གང་། །དེ་ནི་ཤེས་རབ་ཡེ་ཤེས་གལ་ཏེ་
-430-



སྦྱོར་དྲུག་གི་ངོ་སྤྲོད་ཡིད་ཀྱི་རོལ་མཚོ།
ཐིག་ལེའི་ཕྲེང་བ་གཡོ་བ་མེད་པས་བདེ་ནའོ། །ཞེས་པ་ཡས་བབས་ཀྱི་མཐར་
ཐུག་ཐིག་ལེ་འཕོ་མེད་ཀྱི་བདེ་ཆེན་འདི་རྗེས་དྲན་མཐར་ཐུག་ཏུ་གསུངས་ན་ཡང་
མཁས་པ་དག་ཐིག་ལེ་འཕོ་མེད་ཅེས་པས་འཁྲུལ་ནས་ཏིང་ངེ་འཛིན་དུ་བཞེད་པ་
ནི་མི་འཐད་དེ། འདི་དབང་ལེར་དྲང་དོན་གྱི་དབང་བཞི་པ་ངོས་འཛིན་པ་ན། བྱང་
ཆུབ་ཀྱི་སེམས་རྡོ་རྗེ་ནོར་བུར་ཆུད་པའི་བདེ་བ་རྟོགས་པ་ནི་བཞི་པའོ་ཞེས་
གསུངས་ཤིང་། བཞི་པ་དེ་ནི་འཇིག་རྟེན་པའི་ལམ་དུ་གསུངས་པའི་ཕྱིར་ཏེ། །ཡེ་
ལེར༑ ཤེས་རབ་ཡེ་ཤེས་ནུ་མ་ལ་རེག་གཞན་པ་བདུད་རྩི་མྱང་དང་འཁྱུད་པ་གང་
ཡིན་པ། །དེ་དག་དང་འགྲོགས་བྱང་ཆུབ་སེམས་ནི་ཞུ་བ་ལ་ཡང་བཞི་པའི་སྐད་
ཅིག བདུད་རྩི་ཚོགས་པ་གང་། །དེ་དག་ཐམས་ཅད་ངེས་པར་འཇིག་རྟེན་པ་སྟེ་
མཆོག་གི་སྙིང་རྗེ་ཡིས་ནི་ལམ་གྱི་རྒྱུ་རུ་བསྟན། །འཇིག་རྟེན་འདས་པའི་དབང་
གང་མཆོག་གི་རྒྱལ་བའི་བདག་པོའི་ཕྱག་རྒྱ་མཆོག་ལ་རྗེས་སུ་སྦྱོར་བའོ། །ཞེས་
དྲང་དོན་བཞི་པའི་སྐད་ཅིག་ཐ་མ་ཡང་འཇིག་རྟེན་པའི་ལམ་དུ་གསུངས་པས་སོ།།
གལ་ཏེ་ཏིང་ངེ་འཛིན་གྱི་ཡན་ལག་དང་འཇིག་རྟེན་པའི་གཞི་མཐུན་འདོད་པས་
སྐྱོན་མེད་དོ་ཞེ་ན། འདི་ནི་བོད་ཐམས་ཅད་ཞལ་མཐུན་ལྟ་བུར་སྣང་མོད་ཀྱི་ཤིན་
ཏུ་མི་འཐད་དེ། དབང་བསྐུར་བ་འཇིག་རྟེན་པའི་བཅུ་དང་། འཇིག་རྟེན་ལས་
འདས་པའི་དབང་བསྐུར་བ་བཅུ་གཅིག་པ་རབ་ཏུ་གསལ་བར་བྱེད་པ་ཞེས་སོགས་
ཏིང་ངེ་འཛིན་ལ་འདས་ལམ་གྱིས་ཁྱབ་པར་ལན་མང་དུ་གསུངས་ཤིང་། ཏིང་ངེ་
འཛིན་གྱི་སྐད་ཅིག་སྟོང་བརྒྱད་བརྒྱ་པ་ཕྲག་བཅུ་གཉིས་ཀྱིས་འཕོ་བ་སྟོང་བརྒྱད་
བརྒྱ་པ་ཕྲག་བཅུ་གཉིས་ཀྱི་ས་བོན་སྤོང་དགོས་ལ། ས་བོན་སྤོང་པའི་ལམ་ལ་
འདས་ལམ་གྱིས་ཁྱབ་པ་གཞུང་ལུགས་མཐའ་དག་ནས་འབྱུང་བའི་ཕྱིར་རོ། །འོ་
-431-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ན་འགྲེལ་ཆེན་དུ། བར་པའི་མཚན་མ་ནི། འགྱུར་བ་མེད་པའི་སྐད་ཅིག་བརྒྱ་ཕྲག་
བཅོ་བརྒྱད་ཀྱིས་མ་མཐོང་བའི་དོན་མཐོང་བ་དང་མངོན་ཤེས་ལྔ་ལ་སོགས་པ་
ཐོབ་པར་བཤད་ལ། མ་མཐོང་བའི་དོན་མཐོང་བ་ནི། མཐོང་ལམ་ལས་མ་འདས་
པས་དེ་མ་རྫོགས་ཀྱི་བར་དུ་མཐོང་ལམ་མི་ཐོབ་པར་བཤད་པ་ཅི་ཞེ་ན། མ་མཐོང་
བའི་དོན་མཐོང་བ་མཐོང་ལམ་ལ་བྱེད་མི་དགོས་ཏེ། དགོས་ན་མཆོག་མི་འགྱུར་
དུ༑ ས་རེ་རེས་ཀྱང་འཇིག་རྟེན་གྱི་ཁམས་མང་པོའི་དོན་མཐོང་པར་བཤད་པས་
ས་རེ་རེ་ལ་ཡང་མཐོང་ལམ་རེ་རེ་ཁས་ལེན་དགོས་པར་འགྱུར་ཞིང་། མངོན་ཤེས་
ཀྱང་སྔར་མ་ཐོབ་པར་འགྱུར་ཏེ་དེར་ཐོབ་པར་བཤད་པས་སོ། །འདོད་ན་བསམ་
གཏན་མཐར་ཕྱིན་ནས་མངོན་ཤེས་ལྔ་ཀ་འགྲུབ་པར་ལན་མང་དུ་བཤད་པ་དེ་དང་
འགལ་ལོ། །དེས་ན། རྗེས་དྲན་གྱི་མཐར་ཐུག་ལ་སོ་སྐྱེའི་ཡ་མཐའ་དང་ཏིང་ངེ་
འཛིན་གྱི་དང་པོ་ལ་འཕགས་པའི་མ་མཐའ་བྱེད་པ་འདི་གཞུང་སྔ་མ་དེ་དག་གི་
བསྟན་དོན་དང་རིགས་པས་ཀྱང་ལེགས་པར་གྲུབ་པ་ཡིན་ནོ། །བསྟེན་བྱ་ཕྱག་
རྒྱའི་ནང་ནས། ནང་གི་དམ་ཚིག་ཕྱག་རྒྱ་ནི། སྔར་དབྱེ་བའི་སྐབས་སུ་དྲངས་པའི།
ཡེ་ལེའི། གློག་གི་དབྱུག་པའི་རྗེས་མཐུན་འཕོ་མེད་བདེ་བ་སྐྱེད་པར་བྱེད་ལ་
མཚན་ཉིད་ཡན་ལག་ཡོངས་སུ་རྫོགས། ཞེས་དང་། སྒྲུབ་ལེར། གཏུམ་མོ་ལྟེ་བའི་
འཁོར་ལོ་དགུ་ཡིས་བསྣུན་པའི་ལག་འགྲོ་ཙརྩི་ཀ་སོགས་ལྷག་པའི་ལྷ་དང་ལྡན།།
ཞེས་སོགས་རྩ་འགྲེལ་གྱིས་བསྟན་པ། ལྟེ་བའི་དམར་ཆ་ཅུང་ཟད་གཡས་ཕྱོགས་
ན་གནས་པ་ནང་གི ཉི་མ་བདེན་དོན་བཅུ་གཉིས་ཀྱི་བདག་ཉིད། ཧོ་ཡིག་ཡེ་ཤེས་
རྡོ་ རྗེའི་རང་བཞིན། རྣམ་པར་བཅད་པའི་ཚེག་དྲག་གི་རྣམ་པ་ཅན་ཏེ། །སྤྲོ་བྱེད་
ནུབ་པའི་ངོ་བོ་གློག་གི་མེ་དང་མཚུངས་ཤིང་ཉི་མ་བཅུ་གཉིས་དག་གིས་གཟི་
-432-



སྦྱོར་དྲུག་གི་ངོ་སྤྲོད་ཡིད་ཀྱི་རོལ་མཚོ།
བརྗིད་ཅན། །ཡེ་ཤེས་རྡོ་རྗེའི་སྣང་བ་མཆོག་གི་གོ་འཕང་བགྲོད་བྱེད་རྣམ་པར་
བཅད་པ་དེ་ལ་ཕྱག་འཚལ་ལོ། །ཞེས་སོགས་ཀྱིས་གསུངས་པ་སྟེ། རྡོ་རྗེ་ཉི་མ་
སྣང་བ་ཆེ་དང་། །བདེན་དོན་རྣམ་པ་བཅུ་གཉིས་ལྡན། །ཞེས་པའི་བསྟན་བྱ་གཞི་
ལམ་འབྲས་གསུམ་ཐམས་ཅད་དུ་བསྔགས་པ་སྟེ། དེ་བཞིན་དུ་དེའི་ཐབས་ནི། རྡོ་
རྗེ་ཟླ་བ་དྲི་མེད་འོད་དང་། །དེ་ཉིད་རྣམ་པ་བཅུ་གཅིག་རིག །ཅེས་པའི་བསྟན་
བྱ༑ དཀར་པོ་འཇིག་རྟེན་གསུམ་གྱི་མགོན་པོ་ཞེས་སོགས་ཀྱི་དོན་ཏེ། ཕྱི་ནང་
གཞན་གསུམ་མཐའ་དག་འདི་གཉིས་སུ་ལེགས་པར་འདུ་བས་དུས་ཀྱི་འཁོར་
ལོའི་སྙིང་པོ་ཡིན་པས་ནང་གི་ཉི་ཟླ་མི་ཉམས་ཤིང་རྒྱས་པ་ལ་འབད་པར་བྱ་བ་
ཡིན་ནོ། །ལས་རྒྱ་ནི། དབང་ལེར། ཕོ་ཉ་མོ་རྣམས་ཀྱི་དྲིས་མ་ལུས་དང་པདྨ་ལ་
གནས་དེ་དག་རྣམས་ནི་རིགས་ལྔ་སྟེ། །ཞེས་སོགས་ཀྱིས་བསྟན་པ་སྟེ། རིགས།
མིང་༑ དྲི། ལུས། ལོ། ཡོན་ཏན་ནོ། །རིགས་ ནི་ ལྔ་ སྟེ། དབྱིངས་ ཕྱུག སྒྲོལ་
མ༑ གོས་ དཀར། མཱ་ མ་ ཀི སྤྱན་ནོ། །མིང་ནི། དཔལ་ལྡན་བཟང་མོ། པད་ མ་
ཅན་༑ དུང་ཅན་མ། སྣ་ཚོགས་མ། གླང་ཆེན་མའོ། །དྲི་ནི་ལུས་སམ། སྐྱེ་གནས་
ལ༑ གླ་རྩི། པདྨ་། དྲི་ཆུ། ཤ་རུལ་བའི་དྲིའོ། །ལུས་ནི་རིམ་བཞིན། ཡན་ལག་
དང་སྐྲ་ཕྲ། རྐང་ལག་འཇམ། སྙིང་རྗེ་ཆེ་བ་རྣམས་དང་། ཡན་ལག་ཕྲ་ལ་རིང་།
མིག་འཛུམ་ལ་བུལ། སྐྲ་ལི་བ་རྣམས་དང་། སྒྲ་ཐུང་ལ་སྦོམ། རྩོད་པ་ལ་དགའ།
ངོ་ཚ་ཆུང་ཞིང་ཆགས་པ་ཆེ་བ་རྣམས་དང་། སྒྲ་དང་ཡན་ལག་རིང་ཞིང་ཚད་ལ་སྐྱེ་
གནས་སྙི་བ་དང་། སྒྲ་དང་ཡན་ལག་སྦོམ་ཞིང་ཐུང་སྐྱེ་གནས་སྐྱ་བ་རྣམས་སོ།།
ཡོན་ཏན་ནི། བླ་མ་དང་རྒྱུད་ལ་དད། སྒྱུ་རྩལ་སྦྱངས། དབང་གིས་ལེགས་པར་
སྨིན་པ་སྟེ། རྒྱུད་གཞན་དང་རྩ་རྒྱུད་དུའང་གསུངས་ལ། བུད་མེད་ཟླ་བའི་བཞིན་
-433-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ལྡན་སོགས་ཀྱིས་ཀྱང་གསུངས། དེ་བཞིན་དུ་སྐྱེས་པའམ། རྣལ་འབྱོར་པ་ཡང་།
རིགས༑ མི་སྐྱོད། དོན་གྲུབ། རིན་འབྱུང་། དཔག་མེད། རྣམ་ སྣང་ སྟེ་མིང་། སེང་
གེ རི་དྭགས། རྟ། ཁྱུ་མཆོག གླང་ཆེན་རྣམས་ལུས་དབྱིབས་དང་དྲི་དེ་དག་
དང་འདྲ་ལ། བློ་རིགས་བློ་བརྟན་ཞིང་དབེན་པ་ལ་དགའ་ལ། གཏོང་ཕོད་དང་
འཇིགས་སྲན་ཆེ་བ་དང་། སེམས་བརྡར་ཞིང་འགྲོས་མགྱོགས་པ་དང་། གཞན་གྱི་
ལས་ལ་འཁོལ་ཞིང་འདོད་ཆགས་ཆེ་བ་དང་། བླུན་ཞིང་མིག་འཛུམ་ལ་འགྲོས་
བུལ་བ་དང་། ཤིན་ཏུ་རྨོངས་ཤིང་ཆགས་པ་ཆེ་ལ་འགྲོས་དལ་བ་རྣམས་ཏེ།
རིགས་མ་འདྲེས་པ་རྣམས་ལ་ཇི་བཞིན་དང་འདྲེས་པ་ལ་ཅི་རིགས་སུ་གསུངས་
སོ༑ ༑གཞན་ ཡང་། བདེ་ དགྱེས། རྡོ་ རྗེ་ ཕྲེང་བ། ཞལ་ ལུང་རྣམས་ ན་ ཤིན་ཏུ་
གསལ་ལོ། །ཡེ་རྒྱ་ བྱིན་གྱིས་རློབ་ ཚུལ་ སོགས་ནི། སྒྲུབ་ ལེའི་ ཐིག་ལེའི་རྣལ་
འབྱོར་གྱི་འགྲེལ་པར་རྩ་རྒྱུད་དྲངས་ནས་ཤིན་ཏུ་གསལ་བར་གསུངས་པ་མངོན་
རྟོགས་སུ་བྲིས་པ་ལྟར་རོ། །ཏིང་ངེ་འཛིན་གྱི་ཤེས་བྱེད་ནི། ཡུལ་སྟོང་གཟུགས་
ཕྱག་རྒྱ་ཆེན་མོའི་ངོ་བོ་ངོས་འཛིན། སྒྲུབ་ལེར། ཕྱག་རྒྱ་སྒྱུ་མའི་རྗེས་སུ་མཐུན་ལ་
ཡིད་དང་ནམ་མཁའ་ལ་ནི་མེ་ལོང་དག་ལ་སྐྱེ་བཞིན་ནོ། །འཇིག་རྟེན་གསུམ་པོ་
སྣང་བར་བྱེད་ཅིང་དྲི་མེད་གློག་དང་མཚུངས་པའི་འོད་ཟེར་དུ་མ་འཕྲོ་བར་བྱེད།།
ཕྱི་དང་ལུས་ལ་དབྱེར་མེད་ཡུལ་དང་རྣམ་པར་བྲལ་བའི་སྣང་བ་ཙམ་ནི་མཁའ་ལ་
གནས་པ་ཡི། །སེམས་དང་སེམས་བྱུང་ལ་ནི་བདག་གི་འཁྱུད་དེ་འགྲོ་བ་དུ་མའི་
གཟུགས་ཅན་དེ་ནི་གཅིག་པུའོ། །སྙིང་ནི་རྙོག་པ་དང་བཅས་ལས་ཀྱི་ཕྱག་རྒྱ་འདི་
དང་བཏགས་པའི་ཡེ་ཤེས་ཕྱག་རྒྱ་བཏང་བྱས་ཏེ། །ཡང་དག་རྫོགས་པའི་བྱང་
ཆུབ་སླད་དུ་རྒྱལ་བ་མཆོག་གི་བསྐྱེད་མ་མཆོག་གི་ཕྱག་རྒྱ་གོས་པ་མེད། །རྣམ་པ་
-434-



སྦྱོར་དྲུག་གི་ངོ་སྤྲོད་ཡིད་ཀྱི་རོལ་མཚོ།
འགྱུར་བ་མེད་ཅིང་མཁའ་མཉམ་མུན་བཅོམ་ཁྱབ་བྱེད་རྣལ་འབྱོར་ངག་གི་བགྲོད་
བྱ་ཐེར་ཟུག་གནས། །ཡེ་ཤེས་གཟི་བརྗིད་སྲིད་པའི་དྲི་མ་འཕྲོག་བྱེད་དུས་ཀྱི་
འཁོར་ལོ་རྗེས་སུ་རིག་པ་སྒོམ་པར་བྱ། །ཞེས་དང་
། ས་ལ་སོགས་པ་རྣམས་ནི་
ཀུན་ནས་འབིགས་བྱེད་དྲི་མེད་ནོར་བུ་དང་མཚུངས་སྟོང་པ་གཅིག་པུ་སྟེ། །ཐོག་
མ་མེད་ཅིང་མཐའ་མེད་དབུས་ཀྱང་མེད་ལ་ཡུལ་མེད་ཡུལ་ནི་སྒྲུབས་པ་དུས་ཀྱི་
འཁོར་ལོའོ། །ཞེས་གསུངས་ཤིང་། ཡེ་ལེར། སེམས་ཀྱི་སྣང་བ་ཙམ་སྟེ་རང་གི་
ཡིད་ལ་སྐྱེས་པ་མེ་ལོང་གི་ནི་གཟུགས་བརྙན་ལྟ་བུ་ཉིད། །གང་ཞིག་མཐའ་དག་
རྒྱལ་བའི་སྲས་དང་སངས་རྒྱས་རྣམས་ཀྱིས་བསྟེན་པ་རྣལ་འབྱོར་དབང་པོས་
བསྟེན་བྱ་སྟེ། །ཡེ་ཤེས་མེ་ལྕེ་རབ་ཏུ་རྒྱས་པ་འདི་ནི་བདུད་ཚོགས་ཡུལ་དང་བཅས་
པ་མཐའ་དག་བསྲེག་བྱེད་ཅིང་། །ལུས་ལ་ཆགས་པ་ལ་སོགས་ཀྱང་སྟེ་ལོ་ཡི་སྦྱོར་
བས་རྣལ་འབྱོར་པ་ལ་བདེ་མཉམ་སྟེར་བར་བྱེད། །ཅེས་དང་། རྣམ་པ་ཀུན་ལྡན་
རང་སེམས་ཡུལ་དང་བྲལ་བ་དག་སྟེ་སེམས་ནི་གཞན་པ་མིན་པ་ཉིད། །ཅེས་
དང་༑ གང་ཕྱིར་ཨ་སོགས་ཀ་སོགས་རི་བོང་ཅན་དང་ཉིན་བྱེད་གཅིག་ཉིད་རྡོ་རྗེ་
ཅན་གྱི་གདན་མིན་ཞིང་། །ཧཱུྃ་ཡིག་ཉིད་ཀྱིས་མཚན་མ་དང་ནི་ཡོངས་སུ་གྱུར་པའི་
གཞན་པའི་ཁོག་གཟུགས་དག་མི་འདོད། །འགྱུར་མེད་དག་གིས་བསྐྱེད་ཅིང་
འགྱུར་བ་ཉམས་པར་གྱུར་པ་མཆོག་གི་དབང་པོ་དག་དང་ལྡན་པ་ནི། །རྣམ་པ་
ཀུན་ལྡན་མཐའ་དག་ཐིག་ལེ་མཆོག་གི་རྒྱལ་བའི་བདག་པོ་སྣ་ཚོགས་སྒྱུ་མ་འཛིན་
པ་འདི་ལའོ། །ཞེས་པས་གསུངས་ལ། པྲ་ཕབ་པའི་རྣམ་པ་ཅན། །ཕྲ་རབ་རྡུལ་གྱི་
ཆོས་ཉིད་འདས། །རྣམ་པ་ཀུན་ གྱི་ མཆོག་ ལྡན་ པའི། །ཕྱག་རྒྱ་ཆེན་མོ་དེ་ ལ་
འདུད༑ ༑ཞེས་ སོགས་ དང་། མཚན་ བརྗོད་ དུ། གཟུགས་མེད་ གཟུགས་བཟང་
-435-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
དམ་པ་སྟེ། །ཞེས་སོགས་དང་། ལུས་མེད་ལུས་ཏེ་ལུས་ ཀྱི་མཆོག །སོགས་
དང་༑ རྣམ་པ་ཀུན་ལྡན་རྣམ་པ་མེད་སོགས་དང་། འགྲེལ་ཆེན་དུ། དེ་བཞིན་དུ་
གཞན་ནང་གི་རིག་པ་ཤེས་རབ་ཀྱི་ཕ་རོལ་ཏུ་ཕྱིན་མ་རང་བཞིན་གྱིས་འོད་གསལ་
བ༑ ཕྱག་རྒྱ་ཆེན་མོ་ལྷན་ཅིག་སྐྱེས་པའི་དགའ་བའི་གཟུགས་ཅན་མ། །ཆོས་ཀྱི་
དབྱིངས་ཀྱི་རྒྱུ་མཐུན་པ་རྫོགས་པའི་གནས་སྐབས་ཏེ། རྡོ་རྗེ་སེམས་དཔའ་དང་
སངས་རྒྱས་ཀྱི་ཡུམ་རྟེན། རྟེན་ཅིང་འབྲེལ་བར་འབྱུང་བའི་དབང་པོ་རྣམས་ཀྱི་
སྤྱོད་ཡུལ་མ་ཡིན་པ། མཆོག་གི་དབང་པོའི་སྤྱོད་ཡུལ་མཆོག་ཏུ་མི་འགྱུར་བའི་
བདེ་བའི་རང་བཞིན་རྡུལ་ཕྲ་རབ་ཀྱི་ཆོས་ལས་འདས་པ་མེ་ལོང་གི་པྲ་ཕབ་པ་དང་
རྨི་ལམ་དང་མཚུངས་པ་དེ་དག་ནི་རྒྱལ་བ་རྣམས་ཀྱི་ལྷན་ཅིག་སྐྱེས་པའི་སྐུར་
གསུངས་ཏེ། མཆོག་ཏུ་མི་འགྱུར་བའི་རང་བཞིན་གྱི་ཕྱིར་རོ་ཞེས་སོགས་མཐའ་
ཡས་པ་གསུངས་པ་རྣམས་ཀྱི་བསྟན་དོན། ཉེར་ལེན་ཤིན་ཏུ་ཕྲ་བའི་རླུང་ངམ། སྤྲོ་
བྱེད་ནུས་པའི་ངོ་བོའི་མིང་ཅན་གཞིའི་བདེན་དོན་རྣམ་པ་བཅུ་གཉིས་པ་རྡོ་རྗེ་ཉི་
མ་སྣང་བ་ཆེའི་བདག་ཉིད་སྟོང་གཟུགས་བཞིན་ལག་གི་རྣམ་པ་ཅན་དུ་གདོད་མ་
ནས་བཞུགས་པའི་རྐྱེན་གྱིས་གསར་དུ་འདུས་མ་བྱས་པ་དེ་ཉིད་རྐྱེན་ཟབ་ལམ་རྡོ་
རྗེའི་རྣལ་འབྱོར་གྱིས་དྲི་མ་སྦྱངས་པས་མངོན་དུ་གྱུར་པ། ངོ་བོ་བདེ་ཆེན་ཉིད་དེར་
ཤར་བ་ཡིན་གྱི་མ་དག་ལས་སྣང་གི་གཟུང་འཛིན་བཞིན་དུ་ཡུལ་དང་ཡུལ་ཅན་དུ་
མ་གྲུབ་ཅིང་། ལས་སྣང་གི་དབང་པོའི་ཡུལ་ལས་འདས་པ། ཡོན་ཏན་རླུང་འོད་
ཟེར་ལྔ་པའི་ཡེ་ཤེས་འོད་ཟེར་གྱིས་སྲིད་གསུམ་གྱི་བེམ་ཆོས་མཐའ་དག་བསྲེག་
ཅིང་དག་པའི་སྲིད་གསུམ་གཅིག་ཅར་དུ་སྣང་བར་ནུས་པས་ཐམས་ཅད་ལ་ཀུན་
རྫོབ་ཙམ་དུ་ཆ་མེད་དུ་ཁྱབ་ཅིང་། ཀུན་ཏུ་འགྲོ་ཡང་རྣལ་འབྱོར་པ་རང་སྣང་བ་
-436-



སྦྱོར་དྲུག་གི་ངོ་སྤྲོད་ཡིད་ཀྱི་རོལ་མཚོ།
རང་ཉིད་ཡབ་ཡུམ་ཞལ་སྦྱོར་གྱི་རྣམ་པར་ལྟེ་བར་ལངས་ནས་འགྱུར་མེད་ཀྱི་བདེ་
ཆེན་སྦྱིན་པར་མཛད་པའི་ཡུམ་ཆེན་མོ་ཤེར་ཕྱིན་ནོ། །ཤེར་ཕྱིན་ཤེས་པ་ཡིན་པས་
ལྷ་སྐུར་མི་འཐད་དོ་སྙམ་ན། འདི་ནི་བྱེ་མདོ་གཉིས་ཀྱི་གྲུབ་མཐའི་འདོད་པའི་
གཟུགས་ལ་བེམ་པོས་ཁྱབ་པར་འདོད་པའི་རབ་རིབ་ཀྱིས་མིག་སྡོངས་པར་ཟད་
དེ༑ མདོ་སྡེ་རྒྱན་དུ། མེ་ལོང་ཡེ་ཤེས་ཀྱི་ངོ་བོ་ངོས་འཛིན་པའི་ཚེ་ཡང་ལོངས་སྤྱོད་
རྫོགས་པའི་སངས་རྒྱས་ཉིད། །ཅེས་ལོངས་སྤྱོད་རྫོགས་པའི་སྐུ་ཉིད་མེ་ལོང་ཡེ་
ཤེས་སུ་གསུངས་ལ། སེང་བཟང་གིས་ཀྱང་བྱང་ཆུབ་ཆེན་པོར་བཤད་པ་སོགས་
དང་༑ རྒྱུད་སྡེ་རྣམས་སུ་ནི་ཡུམ་ཆེན་མོའི་ཞལ་ཕྱག་མང་དུ་གསུངས་པས་སོ།།
དེས་ན་གང་དག་གསང་བ་འདུས་པའི་སྒྱུ་ལུས་ཕུང་པོ་རྙིང་པ་ལས་བྱེ་བར་
གསུངས་པས་འཁྲུལ་ནས་ཕུང་པོའི་ཕྱི་རུ་ངེས་པར་གྲུབ་དགོས་པར་འདོད་པས་
ཀྱང་འདི་གདོས་བཅས་བེམ་པོའི་གཟུགས་སུ་བཟུང་བར་ཟད་དོ། །དེས་ན་འདི་
འདྲའི་སྣང་བ་འདི་དེང་སང་ཁ་ཅིག་ཚད་གྲུབ་ཏུ་འདོད་པའི་སྔོ་སོགས་ཀྱི་སྣང་བ་
མ་འགག་ན་མཐོང་མི་སྲིད་པའི་ཡང་དག་ཀུན་རྫོབ་ཡིན་པས་འདི་སྣང་བའི་ཡེ་
ཤེས་ལ་གཉིས་སྣང་གི་དྲི་མ་དང་བདེན་སྣང་བདེན་འཛིན་ཅུང་ཟད་ཀྱང་མེད་དོ།།
ཡུལ་ཅན་མི་འགྱུར་བའི་བདེ་ཆེན་ནི། རིགས་རྒྱུ་ཡན་ལག་དང་པོ་བཞི་དང་ལས་
ཡེའི་ཕྱག་རྒྱ་ལ་ཡང་བརྟེན་མོད་ཀྱི་དངོས་རྒྱུ་སྟོང་གཟུགས་ཕྱག་ཆེན་ཁོ་ན་ལས་
གྲུབ་པ། རྟེན་ཐིག་ལེ་འགྱུར་མེད་ལ་བརྟེན་པ་སྟེ། དབང་མདོར་བསྟན་དུ། ཁུ་བ་
མི་འགྱུར་རང་བཞིན་གྱིས། །མཆོག་ཏུ་མི་འགྱུར་བསྒྲུབ་པར་བྱ། །རྟེན་ནི་འཕོ་བ་
ཐོབ་པ་ན། །བརྟེན་ པའི་འདོད་ཆགས་བྲལ་བ་ཉིད། །ཅེས་གསུངས་པས་སོ།།
ཡང་འདི་ལ་རྟེན་ནས་རྟེན་དང་བརྟེན་པ་ཐ་དད་དང་། རྟེན་འདི་རྩ་དབུ་མའི་ནང་
437-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
དུ་མར་ཁུ་བརྩེགས་པ་བཞིན་དུ་བརྩེག་དགོས་པར་སྨྲ་ཞིང་དེ་ལྟར་གོ་བ་དེ་གཞན་
ལ་སྟོན་མི་ནུས་པ་སྐད་དུ་གདམས་པའི་མཆོག་ཏུ་འཛིན་པ་ དག་གིས་ ཀྱང་།
འདིའི་རྟེན་ཁུ་བ་དེ་གདོས་བཅས་ཀྱི་བེམ་པོར་གཟུང་བར་ཟད་ལ། རྒྱུད་དེ་ཀའི་
འཇུག་ཏུ་། རྟེན་དང་བརྟེན་པ་ལེགས་རྫོགས་པས། །ཇི་སྲིད་འགྱུར་མེད་ཉིད་དུ་
འགྲོ༑ ༑སེམས་ཀྱིས་འགྱུར་མེད་ཉིད་ཐོབ་ན། །རྟེན་དང་བརྟེན་པའི་མཚན་ཉིད་
མེད༑ ༑ཅེས་འགྱུར་མེད་ཐོབ་ནས་རྟེན་དང་བརྟེན་པ་མེད་པར་གསུངས་པ་མ་གོ་
བར་ངེས་སོ། །འོན་ཀྱང་རྣལ་འབྱོར་པའི་སྣང་ངོར་ནོར་བུའི་རྩེ་ནས་གསང་གནས་
ཀྱི་རྩ་འཁོར་དང་། དེ་ནས་ལྟེ་བ་དང་། དེ་ནས་སྙིང་ཁ་དང་། དེ་ནས་མགྲིན་པ་
དང་༑ དེ་ནས་དཔྲལ་བ་དང༌། དེ་ནས་གཙུག་ཏོར་གྱི་བར་ལ་བདེ་ཆེན་སྟོང་
བརྒྱད་བརྒྱ་པ་ཕྲག་གཉིས་གཉིས་མས་བརྟན་གྱི་ཚུལ་དུ་འཕེལ་བས་ས་བཅུ་
གཉིས་ཐོབ་པ་ནི་གསལ་བར་གསུང་ཏེ། སྒྲུབ་ལེར། ཆགས་དང་ཆགས་བྲལ་
མཐའ་ཐོག་ལ་གནས་སྐད་ཅིག་མ་ཡང་ཁྱབ་བདག་གི་ནི་དབུགས་ཀྱི་གྲངས་
འཕེལ་ལོ། །གསང་བར་རྡོ་རྗེ་ནོར་བུའི་རྩེ་མོ་ལས་སྐད་ཅིག་མ་བརྒྱ་ཕྲག་སུམ་ཅུ་
རྩ་དྲུག་རྣམས་ཀྱིས་འཕེལ་ཏེ། དེའི་གྲངས་ཀྱི་སྲོག་རྣམས་གསད་ནས་གསང་བའི་
པདྨ་དེ་ཡིས་ས་གཉིས་སུ་འགྱུར་ཏེ། དེ་བཞིན་དུ་ལྟེ་བ་དང་སྙིང་ཁ་དང་མགྲིན་པ་
དང་དཔྲལ་བ་བཞི་དང་དྲུག་ དང་བརྒྱད་དག་ས་བཅུ་རྣམས་སུ་འགྱུར་ཞིང་།
གཙུག་ཏོར་དུ་སྲོག་ཐམས་ཅད་ཟད་པས་ས་བཅུ་གཉིས་སོ་ཞེས་སོ། འདིར་བླ་མ་
མཁས་པ་དག དང་པོའི་སྟོང་བརྒྱད་བརྒྱ་པ་ཕྲག་གཅིག་ཡས་བབས་ཉིད་དུ་ཞལ་
འཆམ་པ་ནི། གསང་བར་རྡོ་རྗེ་ནོར་བུའི་རྩེ་མོ་ལས་ཅེས་པའི་ལུང་ལ་དངོས་སུ་
འགོངས་ཤིང་། ནོར་བུའི་རྩེ་ནས་གསང་བའི་བར་ལ་ས་གཉིས་མི་དགོས་ན། རྩ་
-438-



སྦྱོར་དྲུག་གི་ངོ་སྤྲོད་ཡིད་ཀྱི་རོལ་མཚོ།
འཁོར་གཞན་རྣམས་ལ་གཉིས་གཉིས་སུ་ངེས་པ་འགལ་ལོ། དེར་མ་ཟད་ཕྲག་
དང་པོས་ས་དང་པོ་ཐོབ་ཅེས་གསུང་པ་ལ། དང་པོ་རབ་དགའ་ཐོབ་བོ་ཞེས་རྒྱ་
བོད་མང་པོ་གསུང་བ་ནི། ཤེས་རབ་ཀྱིས་ཆགས་པ་ལས་བྱུང་བ་མི་འགྱུར་བའི་
བདེ་བ་ཆེན་པོའི་སྐད་ཅིག་མ་རྣམ་ཀྱིས་དེ་བཞིན་གཤེགས་པའི་ས་འདི་རྣམས་
ཐོབ་ཏེ་ཞེས་སོགས་དང་། །དེ་བཞིན་དུ་ཉོན་མོངས་བདུད་རྣམས་བཅོམ་བྱས་ནས་
རྫུ་འཕྲུལ་དང་ཀུན་མཁྱེན་གྱི་ས་བཅུ་གཉིས་འཆད་པར་འགྱུར་བ་རྣམས་དང་།
སྲིད་གསུམ་བླ་མ་ཉིད་ཅེས་པ་ཞེས་སོགས་འདིར་བསྟན་གྱི་ས་བཅུ་གཉིས་པོ་དེ་
བཞིན་གཤེགས་པ་དང་སངས་རྒྱས་ཀྱི་སར་གསུངས་ཤིང་། སྔར་བརྗོད་པ་ལྟར་
སངས་རྒྱས་ཀྱི་ཡོན་ཏན་སྟོབས་བཅུ་དང་ས་བཅུ་གཉིས་དང་མི་འཇིགས་པ་བཞི་
ཞེས་ གསུངས་ པས་ གནོད་ལ། དབང་བཅུ་གཅིག་གི་སྔགས་དོན་དང་ཤིན་ཏུ་
འགལ་ཏེ། དབང་བདུན་གྱིས་རབ་དགའ་སོགས་བདུན་དང་། བུམ་དབང་གིས་
བརྒྱད་པ་མི་གཡོ་བ་དང་། གསང་དབང་གིས་དགུ་པ་རྒྱལ་བུ་གཞོན་ནུ་དང་།
གསུམ་པས་བཅུ་པ་ཆོས་ཀྱི་སྤྲིན་དྷརྨ་མེ་གྷ་ཞེས་གསུངས་ལ། གསུམ་པ་ཤེས་རབ་
ཡེ་ཤེས་ཀྱི་ལམ་མཐར་ཐུག་ནི་རྗེས་དྲན་ཡིན་པའི་ཕྱིར་རོ། །དེ་བཞིན་དུ་སྟོང་
གཟུགས་ལྡང་པ་ནོར་བུའི་རྩེར་མོ་མཛད་པ་ལ་ཡང་། འཁྲིད་ཡིག་ཏུ་བཤད་པའི་
ཕྱག་རྡོར་གྱི་ལུང་གིས་ལེགས་པར་གནོད་པས་ཆེན་པོ་དག་གི་བཞེད་པ་ཡིན་ཀྱང་
སེམས་འགྲེལ་དང་མ་མཐུན་པར་མཁས་པ་ནཱ་རོ་པཎ་ཆེན་དང་ཨ་བྷ་ཡ་ཀཱ་ར་
སོགས་ཀྱང་འགོག་ན་གཞན་དག་མི་དགྱེས་པ་མཛད་རྒྱུར་ཟད་དོ། །དེ་བཞིན་དུ་
རྩ་རྒྱུད་འགྲེལ་ཆེན་དུ་དྲངས་པ་དང་དབང་མདོར་བསྟན་དང་། རྒྱུད་ཕྱི་མ་རྣམས་
ལས་འགྱུར་མེད་ཉི་ཁྲི་ཆིག་སྟོང་དྲུག་བརྒྱས་འཕོ་ཆགས་ཀྱི་ས་བོན་དེ་སྙེད་
-439-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
འཇོམས་པ་དང་། རྩ་འཁོར་དྲུག་ཏུ་ས་ཟུང་རྫོགས་ཚུལ་གསུངས་ཏེ་དེ་དག་ཏུ་
བལྟའོ༑ ༑ཚད་མ་དྲུག་གི་ཤེས་བྱེད་ནི། སྤྱིར་རྫོགས་རིམ་དངོས་ལ་མངོན་སུམ་
བསྐྱེད་རིམ་དངོས་ལ་རྟོག་པས་ཁྱབ་པ་ནི་རྡོ་རྗེ་སྙིང་འགྲེལ་དུ་རྟོག་པའི་རྣལ་
འབྱོར་པ་ལ་གསང་བས་ཆེས་གསང་ཞེས་པ་བླ་མེད་ལ་ཞུགས་པ་ཡི་ཡང་བསྐྱེད་
རིམ་པ་ལ་གསང་བ་ལ་དགོངས་པའི་ཕྱིར་དང་། ཀླུ་སྒྲུབ་ཡབ་སྲས་ཀྱིས། དང་
པོར་སངས་རྒྱས་པའི་ཐེག་པ། གཉིས་པ་དྲན་པ་གཅིག་པ། གསུམ་པ་རྟོག་པའི་
རྣལ་འབྱོར། བཞི་པ་ལུས་རྣམ་པར་དབེན་པ་ཞེས་སོགས། བསྐྱེད་རིམ་གྱི་བཟང་
ཤོས་ཕྲ་མོ་རྣལ་འབྱོར་ཡང་རྟོག་པར་བཤད་པའི་ཕྱིར་དང་། ཁྱད་པར་སྒྲུབ་ལེར།
ལྷ་ཡི་དམིགས་པ་དག་ཀྱང་མངོན་སུམ་དང་ནི་རྗེས་སུ་དཔག་པ་རྣམ་པ་གཉིས་སུ་
འགྱུར་བ་སྟེ། །མངོན་སུམ་དག་ནི་དེ་ཉིད་སྦྱོར་བས་མཁའ་ལ་སྐར་མ་བཞིན་དུ་དུ་
མ་ལོངས་སྤྱོད་རྫོགས་པའི་སྐུ། །མངོན་སུམ་མིན་ན་རྗེས་སུ་དཔག་པ་ཤི་བའི་
ལུས་བཞིན་དེ་ཉིད་མིན་པ་ཡིས་ནི་རྟགས་པ་གང་། །ཞེས་པ་རྩ་འགྲེལ་གྱིས་
རྫོགས་རིམ་ལ་མངོན་སུམ་དང་དེ་ཁོ་ན་ཉིད་ཡིད་བྱེད་དང་བསྐྱེད་རིམ་ལ་རྗེས་
དཔག་དང་། མོས་པ་ཡིད་བྱེད་དུ་གསལ་བར་གསུངས་ལ། སྙིང་འགྲེལ་དུ། དེ་
ཡོངས་ཤེས་པས་ནི། དངོས་པོ་མེད་པ་བསྒོམ་པར་བྱ་བ་སྟེ་རྣམ་པར་རྟོག་པ་དང་
བྲལ་བའི་སེམས་ཀྱིས་སྣང་བརྙན་མཐོང་བ། རྟོག་པ་དང་བྲལ་ཞིང་མ་འཁྲུལ་པ་
སྟེ་མངོན་སུམ་ཞེས་བརྗོད་པར་བྱའོ། །དེ་ཉིད་རྣམ་པ་བཞི་སྟེ། དབང་པོའི་མངོན་
སུམ་དང་ཡིད་ཀྱི་མངོན་སུམ་དང་རྣལ་འབྱོར་གྱི་མངོན་སུམ་དང་། རང་རིག་པའི་
མངོན་སུམ་ཞེས་པ་སྟེ། ཤེས་པ་དེ་ཉིད་ནི་ཉེ་བར་སྟོན་པར་བྱེད་པ་དང་། འཇུག་
པར་བྱེད་པ་དང་། ཐོབ་པར་བྱེད་པ་དང་། ཉམས་སུ་མྱོང་བའི་མཚན་ཉིད་ཅན་
-440-



སྦྱོར་དྲུག་གི་ངོ་སྤྲོད་ཡིད་ཀྱི་རོལ་མཚོ།
ནོ༑ ༑ཞེས་པའོ། །ཞེས་གསུངས་པས་སྤྱིར་རྫོགས་རིམ་ལ་མངོན་སུམ་གྱིས་ཁྱབ་
པ་དང་། ཁྱད་པར་བསྙེན་བསྒྲུབ་བཞི་པོ་མངོན་སུམ་བཞིར་གསུངས་ལ། བླ་མ་
རྣམས་ཀྱང་འདི་སྒྲ་ཇི་བཞིན་བཞེད་མོད། རྒྱུ་མཚན་གྱི་ཚིག་མ་བརྟག་ན། གསུམ་
པ་ འཕགས་ ལམ་ ཐོབ་ བྱེད་ དུ་ གསུངས་ པ་ འདིས། རྣལ་ འབྱོར་ མངོན་ སུམ་
བཏགས་པ་དང་། བཞི་པ་མྱང་ངོར་གསུངས་པས་ཆོས་དབྱིངས་ཉམས་སུ་མྱོང་
བའི་རྣལ་འབྱོར་མངོན་སུམ་དངོས་སུ་གྲུབ་པ་དང་། མིང་རྟོག་གེ་ལ་གྲགས་པ་
བཞིན་དུ། མཚན་ཉིད་རྗེས་མཐུན་པ་ཡང་དེར་གྲགས་པ་བཞིན་དུ་བཞེད་དགོས་
ལ༑ རྣལ་འབྱོར་མངོན་སུམ་ནི་བཞི་པ་ཉིད་དུ་ཕྱོགས་གླང་ཡབ་སྲས་ཀྱིས་གསལ་
བར་གསུངས་ཤིང་། སོ་སྐྱེ་ལ་དེ་མི་སྲིད་པས་ཀྱང་ཁོ་བོས་ཇི་སྐད་བཤད་པ་
བཞིན་འདོད་པར་བྱའོ། །དེ་བཞིན་དུ་རྒྱུད་ཚིག་འདིའི་འགྲེལ་ཆེན་དུ། འདིར་དང་
པོར་ལས་དང་པོ་པའི་རྣལ་འབྱོར་པས་མངོན་པར་ཤེས་པ་མེད་པར་ཤའི་མིག་
གིས་མཐོང་ངོ། །དེ་ནས་མངོན་པར་ཤེས་པའི་མཚམས་ཀྱི་དབང་གིས་ལྷའི་མིག་
གིས་མཐོང་ངོ༌། །དེ་ནས་འདོད་ཆགས་དང་བྲལ་བའི་མཚམས་ཀྱི་དབང་གིས་
སངས་རྒྱས་ཀྱི་སྤྱན་གྱིས་མཐོང་ངོ༌། །དེ་ནས་བྱང་ཆུབ་སེམས་དཔའི་མཚམས་
ཀྱིས་དབང་གིས་ཤེས་རབ་ཀྱི་སྤྱན་གྱིས་མཐོང་ངོ། །དེ་ནས་ཡང་དག་པར་རྫོགས་
པའི་སངས་རྒྱས་ཀྱི་ཐུགས་ཀྱི་དབང་གིས་ཡེ་ཤེས་ཀྱི་སྤྱན་གྱིས་གཟིགས་སོ།།
ཞེས་པའི་དང་པོ་གཉིས་རིམ་བཞིན་སོར་བསམ་སོ་སོ་དང་དེ་ནས་སྲོག་འཛིན་ལ་
གཅིག་དང་དྲན་ཏིང་ལ་རེ་རེ་སྦྱར་བར་བྱ་བ་ཡིན་ལ། འདི་རྣམས་ཀྱང་འཆིང་བ་
ཀུན་ལྡན་དང་། བསམ་གཏན་ཐོབ་པ་ཙམ་དང་། ཉན་རང་འཕགས་པ་དང་། བྱང་
སེམས་འཕགས་པ་དང་། ཕར་ཕྱིན་ཐེག་པའི་སངས་རྒྱས་དང་སྦྱར་བར་བྱ་བ་ཡིན་
-441-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
གྱི༑ ཆགས་བྲལ་མ་དག་ས་བདུན་དང་། བྱང་སེམས་དག་པ་ས་གསུམ་ལ་སྦྱོར་
ཞིང་སྦྱོར་དྲུག་དང་སྒྲིག་པ་ཤ་སྟག་གི་ངང་ལ་སྔོན་ཆད་འདས་པ་ཡང་དོན་གྱིས་
བཀག་ཟིན་ཏོ། །དག་དབྱེ་ནི། སོ་སོར་བསྡུད་པ་རྒྱལ་བའི་དབང་པོར་འགྱུར་ཞིང་
རྣམ་པ་བཅུ་སྟེ་ཞེས་སོགས་ཀྱིས་གསལ་བར་གསུངས་ལ་རིགས་པ་ཡང་། །རྣལ་
འབྱོར་དྲུག་པོའི་ངོ་བོ་ཡེ་ཤེས་ནམ་མཁའ་རླུང་མེ་ཆུ་ས་དྲུག་ཏུ་རིམ་པ་ལྟར་གནས་
པས་དག་བྱའམ་སྤང་བྱའང་དེའི་ཕུང་སོགས་དྲུག་ཚན་ནོ། །འོ་ན་གཉེན་པོ་ཕྲ་
རིམ་ཆུང་རིམ་ནས་སྐྱེ་བ་རིགས་མོད་ཀྱི་སྤང་བྱ་རགས་རིམ་ནས་འགག་དགོས་པ་
ལ་ཕྲ་རིམ་དུ་བྱུང་བ་ཅི་ཞེ་ན། འདིར་རྫོགས་རིམ་གྱི་སྤང་བྱའི་གཙོ་བ་ནི་རླུང་དང་
དེའི་ནང་ནས་ཀྱང་ཐབས་ཀྱིས་མ་ཟིན་ན་སྐྱོན་བསྐྱེད་བྱེད་ཀྱི་རླུང་གི་གཙོ་བོ་ཡེ་
ཤེས་ཀྱི་རླུང་ཡིན་པས་དེ་དང་པོར་སྤོང་ཞིང་། གཡས་གཡོན་གཉིས་ཀྱི་ཡང་།
གཡས་བསྡུད་རིམ་དུ་རྒྱུ་བ་ནི་ཡང་སླ་བས་ཞོར་ལ་དགག་ཞིང་གཡོན་བསྐྱེད་རིམ་
དུ་རྒྱུ་བའི་རླུང་གཙོ་བོར་འགོག་པ་ན་ཕྲ་རིམ་ནས་འགོག་པར་སེམས་སོ། །འབྲས་
བུ་ནི། དག་བྱ་རྟོགས་པས་འབྲས་བུ་བཤད་མི་དགོས་པར་བདེ་བླག་ཏུ་རྟོགས་
པར་ནུས་སོ། །འཇུག་བསྲུང་བསྡོམས་དྲུག་ནི། གཞན་རྣམས་རྟོགས་པར་སླ་ལ།
བསྟོད་འགྲེལ་ནས་གསུངས་པའི་དམ་ཚིག་བརྒྱད་ནི། ངེས་པའི་དངོས་གྲུབ་རྒྱུ་
རྣམས་དང་། །དམ་ཚིག་རྣམས་ཀྱང་བསྐྱང་བ་དང་། །རིགས་གཞན་ལས་བྱུང་ཕོ་
ཉ་མོ། །འདོད་ལ་ཆགས་པས་བགྲོད་མི་བྱ། །གཉིས་མེད་ཐོགས་པ་མེད་པ་ཡི།།
དམ་ཚིག་རྣམས་ཀྱི་སྤྱོད་པ་དང་། །ཡི་མོའི་སྤྱོད་པ་ལེགས་པར་བསྲུབ། །ཚངས་
པར་སྤྱོད་པ་དེ་བཞིན་ཞལ། །འདྲེན་པ་རྩ་ཡི་ཀུན་སྤྱོད་དོ། །ཞེས་པ་དམ་ཚིག་
བརྒྱད་དུ་དྲན། །རྣལ་འབྱོར་དབང་པོ་གང་བསྲུང་པ། །མྱུར་དུ་དངོས་གྲུབ་ཐོབ་
-442-



སྦྱོར་དྲུག་གི་ངོ་སྤྲོད་ཡིད་ཀྱི་རོལ་མཚོ།
པར་འགྱུར། །ཞེས་གསུངས་པས་དྲང་ངེས་རེ་རེ་ཡང་བརྒྱད་བརྒྱད་དེ། དྲང་དོན་
བརྒྱད་ནི། ལམ་ཐུན་མོང་བ་བསྟེན་པ་དང་། དམ་ཚིག་ཅན་དང་། ཚོགས་འཁོར་
གཉིས་ མེད་ དུ་ བྱ་ བ་ དང་། བསྲུང་ འཁོར་ སོགས་ ཀྱིས་ བགེགས་ ཞི་ བ་ དང་།
གཉིས་སྦྱོར་སྐབས་སུ་གང་བབ་བྱ་བ་དང་། འཛག་པ་བསྲུང་བ་དང་། ནད་སེལ་
བ་སོགས་ཀྱི་དོན་དུ་མས་བརྟན་པར་བྱ་བའོ། །ངེས་དོན་བརྒྱད་ནི། འཕོ་མེད་ཀྱི་
བདེ་ཆེན་སྤྱིར་སྒྲུབ་པ་དང་། ཁྱད་པར་ཐིག་ལེ་བཞིའི་དགའ་བ་བཅུ་དྲུག་བསྐྱེད་པ་
དང་༑ རིགས་ལྡན་མ་ལས་གཞན་དང་མི་འགྲོགས་པ་དང་། ཉའི་མཐའ་དང་འདྲ་
བའི་ཡས་བབས་མཐར་ཐུག་བདེ་སྟོང་གཉིས་མེད་དུ་བསྐྱང་བ་དང་། ནག་ཕྱོགས་
ལྟ་བུའི་ཆགས་པ་ཉམས་པ་སྤང་བ་དང་། ཕྱག་ཆེན་ལ་སྦྱོར་ཞིང་གཞན་དོན་བྱེད་
པ་དང་། ཐིག་ལེའི་ཞལ་སྒོ་བཞིར་ཐིག་ལེ་འཕོ་མེད་བརྟན་པར་བྱ་བ་དང་། མས་
བརྟན་ཡོངས་སུ་རྫོགས་པ་ལ་འབད་པ་རྣམས་ཏེ། འགའ་ཞིག་ནི་ལམ་གྱི་དངོས་
གཞིར་ཡང་སྣང་ངོ༌། ལམ་འཕྲོག་ པའི་ ཆོམ་རྐུན་ནི། འགྲེལ་ཆེན་ལས། ལམ་
བཟང་རིན་ཆེན་འདི་ནི་བག་མེད་ཀྱིས། །སེམས་ཅན་གཞན་པ་དག་ལ་བྱིན་པ་
ན༑ ༑རང་ཁྱིམ་དགོན་པ་དག་ཏུ་རབ་བཞུགས་ལ། །ཡུལ་ངན་ཆོམ་རྐུན་རྣམས་
ཀྱིས་འཕྲོག་པར་བྱེད། །ཞེས་སོགས་གསུངས་པ་རྣམས་ཤིན་ཏུ་གསལ་ལོ། །དེ་
ལྟར་སྦྱོར་དངོས་འཇུག་གསུམ་ཀ་ལ་དྲུག་དྲུག་སྟེ་ཕར་ཕྱིན་ཐེག་པ་དང་མ་འདྲེས་
པའི་ལམ་གྱི་ཆོས་བཅོ་བརྒྱད་པ་ཕྲག་དྲུག་སྟེ། བརྒྱད་ལྷག་པའི་བརྒྱ་དང་ལྡན་
པའི་རྡོ་རྗེའི་རྣལ་འབྱོར། སྐལ་བ་ཆེས་མཆོག་ཏུ་འགྱུར་པའི་གང་ཟག་གིས་བགྲོད་
པར་བྱ་བ། རྒྱལ་བ་ཐམས་ཅད་ཀྱི་ཐུགས་ཀྱི་ཡང་སྙིང་། གསང་བ་ལས་ཀྱང་ཆེས་
གསང་བ། དེ་ཕྱིར་བརྩོད་དུས་ཀྱི་ཐམས་ཅད་མཁྱེན་པ་ཤཱནྟི་པ་དང་མཁས་མཆོག་
-443-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
རྡོ་རྗེའི་སློབ་དཔོན་འཇིགས་མེད་འབྱུང་གནས་སོགས་ཀྱི་བློ་གྲོས་ཀྱི་ར་བར་ཡང་
མ་ཤོང་བའི་རྒྱུད་ཀྱི་རྒྱལ་པོ་འདིའི་ལམ་མཐའ་དག་ནི། ཐུགས་མི་འགྱུར་བའི་
བདེ་ཆེན་དང་སྐུ་སྟོང་གཟུགས་ཕྱག་རྒྱ་ཆེན་མོའི་ལམ་གཉིས་སུ་འདུས་ཏེ། ཐབས་
དང་ཤེས་རབ་གཉིས་སུ་འདུས་པའི་ཕྱིར་རོ། །དེ་ཡང་འབྲས་བུ་ཁྱད་པར་ཅན་
གང་བསྒྲུབ་ཀྱང་དེའི་ཐབས་དང་ཤེས་རབ་གཉིས་ཆ་ཚང་བ་ངེས་པར་དགོས་པ།
ཁྱད་པར་ཐེག་པ་ཆེན་པོའི་ལམ་ནི་དེ་གཉིས་ཆ་མཉམ་པས་སྲིད་ཞི་གཉིས་འགོག་
ཅིང་འབྲས་བུ་སྐུ་གཉིས་སྒྲུབ་བར་ལན་གཅིག་མིན་པར་གསུངས་ཤིང་། འདིར་
ཡང་༑ གཟུགས་ཀྱིས་སྲིད་པར་མི་འོང་སྟེ། །འགྱུར་མེད་མྱ་ངན་འདས་མི་འགྲོ །
ཕན་ཚུན་འཁྱུད་པ་ཞི་བ་སྟེ། །མ་ནིང་གི་ནི་གོ་འཕང་མཆོག །ཅེས་གསུངས་
པས་སོ། །འོ་ན། ཐབས་བསོད་ནམས་ཀྱི་ཚོགས་ཀྱིས་གཟུགས་སྐུ་དང་ཤེས་རབ་
ཡེ་ཤེས་ཀྱི་ཚོགས་ཀྱིས་ཆོས་སྐུ་བསྒྲུབ་པར་གསུངས་ལ། འདིར་གོ་བཟློག་པ་ཅི་
ཞེ་ན། དེ་ཉིད་ཀྱིས་མཆོག་ཏུ་གྲུབ་སྟེ། རེ་རེ་ཡང་ཕན་ཚུན་ལེགས་པར་རྒྱས་
གཏབ་པའི་ ཕྱིར་རོ། །འདི་ལྟར། སྲིད་པ་ནི་མ་དག་འཁྲུལ་བའི་ལས་སྣང་ཕྲ་
རགས་ཉིད་ཡིན་ལ། །དེ་ནི་དག་པ་འོད་གསལ་ཕྱག་ཆེན་གྱི་སྣང་བར་གྱུར་ནས་
སྲིད་པའི་མཐའ་འགོག་ཅིང་། ཞི་བ་མྱང་འདས་ནི། རང་བཞིན་གྱི་སྡུག་བསྔལ་མི་
འགོག་པར་རང་རྒྱུད་ཀྱི་ཉོན་མོངས་ཙམ་འགོག་པ་ཡིན་ལ། དེ་ནི་སྲིད་གསུམ་
བདེ་ཆེན་གྱི་ཡེ་ཤེས་གཅིག་ཏུ་གྱུར་ནས་ཟིལ་གྱིས་མནན་ཏེ། འོད་གསལ་དག་
པའི་རྣམ་རོལ་གྱིས་གཞན་དོན་འབད་མེད་དུ་འབྱུང་བས་འགོག་པའི་ཕྱིར་རོ། །དེ་
ལྟར་ན་འདི་གཉིས་ལ་ཤེས་རབ་དང་སྙིང་རྗེའི་དོན་ཡང་ཤིན་ཏུ་ཚང་སྟེ། བདག་
དང་བདག་གིར་འཛིན་པ་ལ་སོགས་པའི་ཐ་མལ་བེམ་ཆོས་ཀྱི་འཛིན་པ་ནི་ཤེས་
-444-



སྦྱོར་དྲུག་གི་ངོ་སྤྲོད་ཡིད་ཀྱི་རོལ་མཚོ།
རབ་ཀྱི་སྤང་བྱ་ཡིན་ལ་དེ་སྟོང་གཟུགས་ཕྱག་རྒྱ་ཆེན་མོས་སྤོང་ཞིང་། སྡུག་བསྔལ་
ཅན་རྣམས་ཡོངས་སྐྱོབ་པ། །སྙིང་རྗེ་ཆེན་པོའོ་ཞེས་སྙིང་རྗེའི་བྱེད་ལས་ནི་རང་
གཞན་གྱི་སྡུག་བསྔལ་སྐྱོབ་པ་ཡིན་ལ་དེ་མི་འགྱུར་བའི་བདེ་ཆེན་གྱིས་བྱེད་པའི་
ཕྱིར་རོ། །དེ་ཡང་བདེ་སྡུག་ནི། རང་ཡུལ་སིམ་གདུང་མྱོང་བས་འཛིན་སྟངས་ཤིན་
ཏུ་འགལ་ཞིང་འགྱུར་བའི་བདེ་བ་ནི་མཐར་སྡུག་བསྔལ་དུ་འགྲོ་བས་དེ་ལ་འགྱུར་
བའི་སྡུག་བསྔལ་ཞེས་ཀྱང་བྱ་ན་མི་འགྱུར་བའི་བདེ་བ་ནི་དེའི་ཡང་གཉེན་པོ་
མཆོག་ཡིན་པའི་ཕྱིར་རོ། །འདི་གཉིས་མེད་པར་ལམ་གཞན་གྱིས་མཐའ་ཐུག་གི་
འབྲས་བུ་མི་འགྲུབ་པའི་ཚུལ་ནི་སྤྱི་དོན་མཇུག་ཏུ་བཀོད་ཟིན་ཏོ། །འབྲས་བུ་
སངས་རྒྱས་ཀྱི་བཞུགས་ཚུལ་ནི། ཡེ་ལེར། ལུས་ནི་དྭངས་ཞིང་སྡུག་སྲན་ཉམས་
པ་ནམ་མཁའ་དང་མཚུངས་མཚན་ལ་སོགས་པ་རྣམས་ཀྱིས་རབ་རྫོགས་འགྱུར།།
སྣ་ཚོགས་འཇིག་རྟེན་གསུམ་པོ་ཉིད་ནི་དྭངས་ཞིང་སྒྲིབ་པ་རྣམ་པར་བྲལ་བ་རྨི་
ལམ་བཞིན་དུ་སྣང་། །སྐད་ནི་ཀུན་ནས་ཆད་པ་མེད་པ་དུ་མའི་སྐད་གཞན་དག་
གིས་གཞན་གྱི་སྙིང་ལ་འཇུག་པ་སྟེ། །སེམས་ནི་དམ་པའི་བདེ་བས་གང་ཞིག་མི་
གཡོ་ཐམས་ཅད་དུས་སུ་ལྷན་ཅིག་སྐྱེས་པས་འཁྱུད་པའོ། །ཞེས་སྐུ་འཇའ་ལུས་ཡེ་
ཤེས་ཀྱི་སྐུ་འབྱུང་ཆོས་ཕྲ་མོའི་ཕྲ་མོ་དང་ཡང་བྲལ་ཞིང་། དག་པ་ཟག་མེད་ཀྱི་
ལས་སྣང་ཡང་མ་འདྲེས་པས་སངས་རྒྱས་ནང་ཕན་ཚུན་ཁོ་ནའི་སྤྱོད་ཡུལ་གྱི་སྟོང་
གཟུགས་ཞལ་སྦྱོར་ཏེ་ལྷན་སྐྱེས་ཀྱི་སྐུའམ་ངོ་བོ་ཉིད་སྐུའོ། །ཐུགས་མི་འགྱུར་བའི་
བདེ་ཆེན་སྒྲིབ་པ་ཕྲ་མོའི་ཕྲ་མོ་ལས་ཀྱང་གྲོལ་བའི་ཡེ་ཤེས་ཆོས་ཀྱི་སྐུའོ། །གསུང་
རྣམ་པ་ཐམས་ཅད་པའི་སྐད་དུ་ཆོས་གསུང་བ་གཞོམ་མེད་ནཱ་དའི་མཐར་ཐུག་ཟག་
མེད་ལས་སྣང་ཅན་གྱི་ས་བཅུའི་བྱང་སེམས་དང་། ས་བཅུ་གཉིས་ཀྱི་བྱང་སེམས་
-445-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ལ་ཐུན་མོང་དང་ཐུན་མོང་མིན་པའི་ལོངས་སྐུར་སྣང་བའོ། །ཕྲིན་ལས་གང་ལ་
གང་འདུལ་གྱི་དཀྱིལ་འཁོར་འཁོར་ལོ་དང་། མཛད་པ་བཅུ་གཉིས་སོགས་སྟོན་པ་
ཟག་བཅས་མ་དག་པའི་ལས་སྣང་ཅན་ལ་འབྱུང་ལུས་ཕྲ་རགས་སུ་སྣང་བ་སྤྲུལ་
པའི་སྐུའོ། །འདི་བཞི་ལུགས་བཟློག་ལ་སྐུ་གསུང་ཐུགས་ཡེ་ཤེས་རྡོ་རྗེ་དང་སྤྲུལ་
ལོངས་ཆོས་བདེའི་སྐུར་ཡང་བཤད་དོ། །དེ་འགྲུབ་ཚུལ་ནི། ཡེ་ལེར། སྲོག་དང་
ཐུར་སེལ་འགགས་པར་གྱུར་ན་རི་བོང་འཛིན་པ་སྐྱོད་པ་ཉི་མའི་གཟུགས་སུ་རབ་
ཏུ་འགྱུར། །རྡོ་རྗེ་པདྨ་རབ་ཏུ་སད་ན་སླར་ཡང་འདི་ནི་ཉི་མའི་གཟུགས་ཀྱི་མེ་ལྕེས་
ཞུ་བར་བྱེད། །རླུང་དང་ཟླ་བ་ཉི་མ་འགགས་པར་གྱུར་ན་རྣམ་པར་ཤེས་པ་དང་ནི་
ཡེ་ཤེས་གཅིག་ཏུ་གྱུར། །དེ་ལྟར་དེ་ལྟར་དང་ནི་དེ་བཞིན་དེ་ལྟར་རྣམ་གསུམ་དུ་
འགྱུར་གཞན་ནི་ཅུང་ཟད་ཡོད་མ་ཡིན། །ཞེས་རྒྱུ་རྐྱེན་ནང་དང་ཕྱིའི་ཕྱག་རྒྱ་ལ་
རྟེན་ནས། རླུང་སེམས་ཐིག་ལེ་གསུམ་གྱི་འཕོ་འགྱུར་ཕྲ་མོ་ཡང་འགགས་ཏེ། རྣམ་
ཤེས་སེམས་དང་ཡེ་ཤེས་རླུང་གི་དྭངས་མ་གཅིག་ཏུ་འདྲེས་པ་དེ་གཞི་ལ་གནས་པ་
དེ་ལྟར་ལམ་གྱིས་ཀྱང་དེ་ལྟ་ཉིད་དུ་བསྒོམས་པས་འབྲས་བུའི་ཚེ་ཡང་དེ་ལྟར་ཏེ་
རྣམ་པ་གསུམ་རྫོགས་པར་གྱུར་པ་འདི་ལྟ་བུའི་འབྲས་བུ་གཞན་ནི་ལམ་གཞན་ལ་
ཅུང་ཟད་ཀྱང་ཡོད་པ་མ་ཡིན་ནོ། །དེ་འགྲུབ་པའི་དུས་ནི། ཟླ་བ་ཉི་མའི་གཟུགས་
ནི་ཟོས་ན་མཁའ་ལ་ཉིན་མཚན་དང་ནི་མཚན་མོ་ནམ་ཡང་མིན་པ་ཉིད། །ཐུན་
མཚམས་དེ་ནི་ལུས་ཀྱི་དབུས་སུ་རྣལ་འབྱོར་རྣམས་ཀྱི་ལུས་ཀུན་བདུད་རྩིའི་གོ་
འཕང་ལ་གནས་པའོ། །ཕྱོགས་ཟད་ཟླ་བ་མཁའ་ལ་གནས་པ་ཉི་མའི་གཟུགས་ལ་
རོ་ནི་མཉམ་པར་འགྱུར་བ་ཇི་ལྟ་བར། །སྲོག་དང་ཐུར་སེལ་ཟད་པར་གྱུར་ན་
གསལ་བར་ཡང་ནི་ལུས་ལ་དངོས་གྲུབ་དུས་སུ་དེ་འགག་གོ །ཞེས་ཉིན་མོའི་
-446-



སྦྱོར་དྲུག་གི་ངོ་སྤྲོད་ཡིད་ཀྱི་རོལ་མཚོ།
དམར་ལམ་དང་མཚན་མོ་ཟླ་བའི་དཀར་ལམ་དང་ཐུན་མཚམས་ཀྱི་མུན་ནག་གང་
ཡང་མིན་པའི་ཐོ་རེངས་ཀྱི་དུས་ཀྱི་ཐུན་མཚམས་སུ། གནམ་གང་ལ་ཉི་ཟླ་རོ་
མཉམ་དུ་སོང་པ་བཞིན་དུ་སྲོག་ཐུར་རོ་མཉམ་དུ་འགགས་ནས་དགའ་བ་ཆ་
བཅས་ལྔ་རྫོགས་པའི་བཅུ་དྲུག་པའི་དུས་སུའོ། །དེ་འགྲུབ་པའི་རྐྱེན་ནི། ཟླ་བ་ཉི་
མའི་རྒྱུ་བ་མཉམ་ཤིང་ལམ་ནི་གཉིས་ཀ་ཡི་ཡང་སྲོག་གི་རླུང་ནི་ཆེན་པོ་འགགས།།
ཆུ་སྐྱེས་རྡོ་རྗེ་རབ་ཏུ་གསད་ཅིང་རི་བོང་ཅན་ཞུ་ཉི་མའི་གཟུགས་ཆེན་ལ་ནི་རབ་ཏུ་
ཞུགས༑ ༑དངོས་དང་དངོས་མེད་གཅིག་འགྱུར་རྣམ་གསུམ་སྲིད་པ་ལ་གནས་
གཞོམ་མེད་ལེགས་པར་རབ་ཏུ་རྟོགས་གྱུར་པ། །དེ་ཡི་དུས་སུ་རྣལ་འབྱོར་པ་དེ་
གང་ལ་གཉིས་ནི་ཅུང་ཟད་མེད་པ་མཆོག་གི་གོ་འཕང་འགྲོ། །ཞེས་ནང་གི་རྐྱེན་
ཡན་ལག་དང་པོ་བཞིས་རླུང་སྦྱངས། ལྔ་པས་བདེ་སྟོང་སྦྱར། དྲུག་པས་འཛིན་
སྟངས་དངོས་དང་དངོས་མེད་གཅིག་ཏུ་འགྱུར་པའི་སྟོང་ཉིད་དང་སྣང་ཡུལ་སྲིད་པ་
གསུམ་ལ་ཁྱབ་པའི་སྟོང་གཟུགས་རྫོགས་པར་རྟོགས་པའོ། །དེ་ལྟར་གྲུབ་པའི་
ལྟས་ནི། ཁྲོ་བོ་སངས་རྒྱས་ལྷ་མོ་དང་བཅས་ངེས་པར་རོ་ཡི་རྡོ་རྗེ་རྣམས་དང་སའི་
ལྷ་མོ་སོགས། །རབ་ཏུ་དགའ་བའི་ཐུགས་རྣམས་རྣལ་འབྱོར་པ་ལ་གྲུབ་པའི་དུས་
སུ་ནམ་མཁའ་ལ་ནི་མངོན་སུམ་འགྱུར། །དེ་ཡི་འདོད་པའི་དངོས་གྲུབ་རི་བོང་
ཅན་གྱི་ཞག་གི་ཐོ་རེངས་དང་ནི་མཚན་མོ་ཕྱེད་ལ་འགྱུར། །རིན་པོ་ཆེའམ་མེ་ཏོག་
ཆར་ནི་མཆོག་གྱུར་དུས་ཀྱི་སྦྱོར་བས་སའི་སྟེང་དུ་འབབ་པར་འགྱུར། །ཞེས་
གསུངས་པ་རྣམས་གོ་སླའོ། །འདི་དག་སཾ་བུ་ཊིར་ཡང་ཆ་མཐུན་དུ་གསུངས་སོ།།
དེ་ལྟར་གཞི་ལམ་འབྲས་བུའི་མཐར་ཐུག་རྣམས། །རྒྱལ་བས་མདོ་སྔགས་གཞན་
དུ་སྦས་པ་ལས། །གཉིས་མེད་དུས་ཀྱི་འཁོར་ལོར་སྦས་ཁུངས་གཏོན། །ས་བཅུའི་
-447-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
དབང་ཕྱུག་རྣམས་ཀྱིས་བྱི་དོར་མཛད། །
རྒྱ་བོད་མཁས་གྲུབ་མང་པོས་ཉམས་སུ་མྱོང་། །རྡོ་རྗེ་ཅན་དངོས་བླ་མའི་
བཀའ་དྲིན་ལས། །མདོ་སྔགས་སྤྱི་དང་ཁྱད་པར་ལུགས་མཆོག་འདིར། །གཞན་
དྲིང་མི་འཇོག་སྤོབས་པས་རབ་བརྒྱན་པ། །སྐད་གཉིས་སྨྲ་བ་བདག་ཀྱང་སྐལ་བ་
བཟང་༑ ༑དེ་ལྟར་སྤྱི་དང་ཁྱད་པར་ལུང་ཁུངས་དང་། །རྣམ་མང་རིགས་པའི་རྩེ་
དགའ་སྤྲོ་ནུས་ ཀྱང་། གཞན་དུ་བཤད་ དང་འདིར་མང་ དོགས་ པ་ ཡིས། །ཉུང་
འདུས་ཚིག་གི་གསལ་བར་བཀོད་པ་ལ། །ནོངས་གང་བླ་མ་མཁའ་འགྲོས་བཟོད་
མཛད་ཅིང་། །འདིས་མཚོན་དགེ་བས་མཐའ་མེད་དྲིན་ཅན་མ། །བདེ་སྟོང་མཆོག་
གི་གླུ་གར་རྩེད་འཇོ་ཡིས། །བདེ་ཆེན་ལྷ་ཡི་དབང་པོ་མྱུར་ཐོབ་ཤོག །ཅེས་པ།
རྒྱ་བོད་ཀྱི་སྦྱོར་དྲུག་མཐའ་དག་ལ་ལེགས་པར་སྦྱངས་ཤིང་ཅུང་ཟད་མྱོང་
ནས་སྐལ་ལྡན་གྱི་དོན་དུ་བཀོད་པ་འདི། གཙང་སྟག་ཚང་གི་ལོ་ཙཱ་བ་ཤེས་
རབ་རིན་ཆེན་རྒྱལ་མཚན་དཔལ་བཟང་པོས་ཐམས་ཅད་འདུལ་གྱི་ལོ་ཐ་སྐར་གྱི་
ཟླ་བའི་དཀར་ཕྱོགས་ཀྱི་རྒྱལ་བ་གསུམ་པ་ལ་ཆོས་འཁོར་སྒང་དུ་སྦྱར་བའོ། །
-448-



༄༅། །ཟབ་ལམ་རྡོ་རྗེ་རྣལ་འབྱོར་གྱི་གེགས་སེལ་རྣམ་
གྲོལ་རོལ་མཚོའོ།།
ན་མོ་མཉྫུ་ཤྲཱི་ཡེ། ཟབ་ལམ་རྡོ་རྗེའི་རྣལ་འབྱོར་གྱི་འཇུག་གི་ཡན་ལག་
གེགས་སེལ་རྣམ་གྲོལ་རོལ་མཚོ་ཞེས་བྱ་བ། བླ་མ་དམ་པ་ཉམས་མྱོང་གི་རྒྱ་མཚོ་
ལ་ཕྱག་འཚལ་ལོ། །གང་ཞིག་གུས་པས་བརྟེན་ན་སྲིད་ཞི་ཡི། །ཉེས་སྐྱོན་ཀུན་
ལས་གྲོལ་ན་རྣལ་འབྱོར་གྱི། །བར་ཆད་ཕྲ་མོ་སྨོས་ཀྱང་ཅི་འཚལ་བའི།།
དཔལ་ལྡན་བླ་མར་གུས་པས་ཕྱག་འཚལ་ལོ། ། །
འདིར་དགེགས་སེལ་གྱི་གཙོ་བོ་ནི། ལམ་ཐུན་མོང་བས་རྒྱུད་སྦྱངས་པ་
དང་ཁྱད་པར་དབང་རྣམ་པར་དག་པ་ཐོབ་ཅིང་། དེ་དུས་ཁས་བླངས་པའི་དམ་
ཚིག་དང་སྡོམ་པ་རྣམ་པར་དག་པ། ཡང་དགོས་འཁྲིད་ཀྱི་སྔོན་འགྲོ་བསགས་སྦྱང་
ལ་ནན་ཏན་མཆོག་ཏུ་བྱས་ཏེ། སྔོན་འགྲོ་དཔྱིད་ལས་དང་འདྲ་བར་བརྡར་ཤ་
དཔྱད་ཅེས་པ་ལྟར་བྱས་པ་དང་། ཞེ་དགོས་བླ་མར་མོས་གུས་མ་སྐྱེས་པ་སྐྱེད་པ་
དང་སྐྱེས་ཟིན་གནས་པ་དང་གནས་ཟིན་གོང་ནས་གོང་དུ་སྤེལ་བ་ལ་སྐྱེས་བུའི་
རྩལ་ཅི་ཡོད་ཀྱིས་འབད་ན། འགལ་རྐྱེན་ཐམས་ཅད་ རང་ཞི་དང་རྟེན་འབྲེལ་
ཐམས་ཅད་རང་འཛོམས་ལ་འགྲོ་སྟེ། ཡོན་ཏན་ཆེ་སྐྱེ་ཆུང་སྐྱེ་བླ་མ་ལ་བརྟེན་ནས་
སྐྱེ༑ སྐྱོན་ཆེ་འགྲིབ་ཆུང་འགྲིབ་ཐམས་ཅད་བླ་མ་ལ་བརྟེན་ནས་འགྲིབ་ཅེས་པ་
-449-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
འབྲོམ་སྟོན་པས་གསུངས་པའི་ཕྱིར་རོ། །གང་དག་འདི་ལྟར་བླ་མའི་མོས་གུས་
བསྒོམ་པ་བླུན་པོ་དང་བཙུན་མའི་ཆོས་སུ་བྱས་ནས་བླ་མའི་ཕྱོགས་སུ་ལུས་དང་
ལོངས་སྤྱོད་ཀྱི་ཚོགས་དང་རྒྱུ་གྲོན་ཅུང་ཟད་ཀྱང་མི་ནུས་པར་ལམ་ཟབ་མོའི་
རྟོགས་པ་སྐྱེ་རུ་རེ་ནས་གནས་དབེན་པོར་བྱས་པ་གཅིག་ཏུ་གཅིག་པུར་བསྡད་
པས་རིངས་པོར་མ་ཐོགས་པར། སེམས་ལ་གདོན་དང་། ལུས་ལ་ནད་བཞུགས་པ་
གཅིག་བྱས། བསྟན་པ་ཡོངས་རྫོགས་སུ་འཛིན་པའི་བཤེས་གཉེན་བོར་ནས།
རླུང་སྦྱོར་ཕྲན་ཚེགས་དང་། དབྱུག་བཅོས་འཇིབ་རུ་སོགས་ཀྱི་མན་ངག་ཕྲ་མོས་
མགོ་བསྐོར་བའི་ཟོག་པོ་རེའི་དྲུང་དུ་གེགས་སེལ་ཞུ་རུ་འགྲོ་དགོས་པའི་མཁས་
རློམ་ང་རྒྱལ་གྱི་སྒང་བུར་གྱུར་པ་དངོས་གྲུབ་ཀྱི་གཏེར་སྒོ་གཡས་སུ་བཞག་ནས་
ངན་སོང་གི་གཡང་སྒོ་གཡོན་དུ་འབྱེད་པ་དག་ལ་ནི། གེགས་སེལ་གྱི་མན་ངག་
བརྒྱ་ཕྲག་བསྟན་ཀྱང་ཁོང་སྐྲན་ཤིན་ཏུ་དམ་པོས་ཟིན་པ་ལ་ཕྱི་ནས་བྱུགས་པ་ཕྲན་
ཚེགས་བྱས་པ་ལྟར་ཕན་པར་དཀའ་ཡང་གང་དག་ལམ་གྱི་རྩ་བ་མ་འཆུགས་ཀྱང་
སྔོན་གྱི་ལས་སྒྲིབ་དང་འཕྲལ་རྐྱེན་ཅུང་ཟད་ལ་རྟེན། ཕུགས་ལམ་གྱི་བོགས་
འདོན་པའི་ཕྱིར་དུ། བརྒྱ་སྦྱིན་ལྷའི་དབང་པོས་བྱམས་སེམས་ཀྱི་སྤྱོད་པའི་ཆེ་བ་
བསྟན་པར་འདོད་ནས་བསྐུལ་མ་མང་དུ་བྱས་པའི་སྐྱེས་རབས་དང་ཚུལ་མཐུན་པ་
འབྱུང་སྲིད་པ་དག་ལ་ཕྱི་ནང་རྩ་རླུང་གི་སྦྱོར་བ་ལ་སོགས་པས་གེགས་སེལ་ཚུལ་
དང་བོགས་དོན་ཚུལ་བླ་མ་དམ་པ་ཉམས་མྱོང་ཅན་མང་པོའི་མན་ངག་ལས་འབྱུང་
བ་དང་རང་གིས་ཀྱང་ཉམས་སུ་མྱོང་བ་འགའ་ཞིག་གི་བརྗོད་པར་བྱའོ། །
དེ་ ལ་ གེགས་ ཀྱི་ རིགས་ བསྡུ་ ན་ གཉིས། སེམས་ ལ་ གནོད་ པ་ བདུད་
བགེགས༑ ལུས་ལ་གནོད་པ་ནད་གདོན། ལམ་ལ་གནོད་པ་བྱིང་རྒོད། དེ་རྣམས་
-450-



ཟབ་ལམ་རྡོ་རྗེ་རྣམ་འབྱོར་གྱི་གེགས་སེལ་རྣམ་གྲོལ་རོལ་མཚོ།
ལ་ཡང་མི་འབྱུང་བར་བསྲུང་བ་དང་བྱུང་བ་འདོན་པའོ། །
དང་པོ་ལ་སྤྱིར་བསྲུང་བ་ནི། ཡར་བླ་མ་དཀོན་མཆོག་ལ་དད་གུས། མར་
དྲིན་ཅན་སེམས་ཅན་ལ་སྙིང་རྗེ། སྤྱིར་སྣང་གྲགས་སྒྱུ་མར་རྟོགས་པའི་ལྟ་བ་
རྣམས་ལ་འབད་པས་གེགས་ཐམས་ཅད་བསྡུ་ཞིང་སེལ་བར་ནུས་ཏེ། གེགས་ཀྱི་
རྩ་བ་ལས་དང་ཉོན་མོངས་པ་མཐའ་དག་འཇོམས་པར་ནུས་པའི་ཕྱིར་རོ། དེ་ཡང་
གཙོ་བོ་ལས་དང་པོ་པ་ལ་ལས་ངན་གྱི་སྒྲིབ་པས་གནོད་པ་དང་པོར་བྱེད་པའི་ཕྱིར་
ན་ལས་སྒྲིབ་སྦྱང་བའི་ཕྱིར་དུ། བླ་མ་དཀོན་མཆོག་གི་ཕྱོགས་སུ་ལུས་ཀྱི་མཁར་
ལན་དང་སྤྱི་ལས་ཁྱད་པར་ཅན་དྲག་ཏུ་བྱེད་པ་རྗེ་ནཱ་རོ་པ་དང་མི་ལའི་རྣམ་ཐར་ལྟ་
བུ་ལ་བསླབ་པར་བྱའོ། སོ་སོར་བསྲུང་བ་ནི། བདུད་བགེགས་ལ་བསྲུང་འཁོར་
ཐུན་མོང་དང་ཐུན་མོང་མ་ཡིན་པ་བསྒོམས། ནད་ལ་འབྱུང་པ་འཁྲུག་པའི་ལས་
དལ་པོ་དང་དྲག་ཤུལ་ཅན་དང་། ཟས་ཧ་ཅང་ཚ་བ་དང་བསིལ་བ་མང་དུ་བསྟེན་
པ་ལྟ་བུ་ནད་འཇུག་པའི་སྤྱོད་ལམ་འབད་པ་ཆེན་པོས་འཛེམ། གདོན་ལ། ས་ཆ་
གཉན་སར་གདོལ་སྤྱོད་མི་བྱེད། མི་འདོད་པ་བྱུང་པའི་ཚེ་ཡིད་མི་བདེ་བའི་འཕྲོ་
མི་མཐུད་པར་ཆོས་ཐོག་ཏུ་བཞག་སྟེ་ཡིད་བདེ་འབའ་ཞིག་རྒྱུན་དུ་བརྟེན། བྱིང་
རྒོད་ལ་བྱིང་བའི་རྒྱུ་ཟས་ཧ་ཅང་འགྲངས་པ་དང་གོས་ཧ་ཅང་དྲོད་པ་དང་གནས་
ཁང་འཐིབས་པ་དང་གྲིབ་དང་མི་གཙང་བ་ལ་འཛེམས་དགོས་པ་ལ་ཟས་གོས་
སོགས་གསུམ་སྔ་མ་ལས་ཟློག་པ་དང་། བདེ་སྡུག་ལ་དགའ་གདུང་གི་ཚོར་ངས་
ཆེན་པོ་སྤངས་ཤིང་རྣམ་རྟོག་འཕྲོ་གཅོད་པ་སོགས་ཏེ། ཆུ་མ་བྱུང་གོང་དུ་རགས་
བརྒྱག་པ་ནི་བྱུང་ནས་ཟློག་པ་ལས་ཚེགས་ཆུང་ཞིང་ཕན་ཡོན་ཆེ་བས་ཐོག་མར་
བསྲུང་ཟོན་ལ་བརྩོན་པར་བྱ་ཡི། གེགས་ཀྱིས་ཁྱེར་ཟིན་ཟིན་གྱི་བར་དུ་བསྲུང་
-451-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ཟོན་གཏན་མི་བྱེད་པ་དང་། ངོ་ཤེས་བཞིན་དུ་ཕྲ་མོ་ནས་མི་ཟློག་པར་ཨུ་ཚུགས་
བྱེད་པ་ནི་དུད་འགྲོ་ལས་ཀྱང་བླུན་ཞིང་ཁྱད་པར་ཉེར་འཚེ་ཕྲ་མོ་ལ་བཟོད་སྲན་
ཆུང་ན་ཆོས་པའི་ནང་དུ་མི་ཚུད་པར་འཛིན་པ་ནི། བཅོམ་ལྡན་འདས་ཀྱིས་བདུད་
ལས་ཕྲ་མོ་ནས་བསྲུང་ཞིང་ཟློག་དགོས་པ་དང་། ཁྱད་པར་རྒྱུད་ལས། དང་པོར་
མཐའ་དག་རྒྱལ་བའི་ལུས་ནི་སྔགས་པ་རྣམས་ཀྱི་དངོས་གྲུབ་རྒྱུ་རུ་ཡང་དག་
བསྲུང་བར་བྱ། །ཞེས་སོགས་བསྲུང་དགོས་པའི་རྒྱུ་མཚན་དང་བསྲུང་ཚུལ་ཕྲ་མོ་
ནས་རྒྱས་པར་གསུངས་པ་རྣམས་དང་འགལ་ཞིང་། བླུན་པོས་བསྔགས་པའི་ཆོས་
པ་དོན་དུ་གཉེར་བའི་སྣང་ཤས་ཀྱིས་རྒྱལ་བས་སྔགས་པའི་ཆོས་པའི་དཀྱིལ་ནས་
དོན་པར་འགྱུར་བས་སྤངས་པར་བྱའོ། ། དེས་ན་དང་པོར་བསྲུང་བ་ལ་ནན་ཏན་
དུ་བྱེད་པ་ནི་གེགས་སེལ་གྱི་གཙོ་བོ་ཉིད་དུ་བཟུང་ཤིག་
གཉིས་པ་བྱུང་ནས་འདོན་པ་ལ་བརྟག་པ་དང་བཅོས་པའོ། །
དང་པོ་ལ་བདུད་བགེགས་བརྟག་པ་ནི། སྤྱིར་ལྟས་དང་མཚན་མ་ངན་པ་
དང་རྨི་ལམ་རྩུབ་པོ་ལ་སོགས་པ་བདུད་དང་བགེགས་ཀྱིས་བྱས་པའི་ངེས་པ་མེད་
དེ༑ བླ་མ་དཀོན་མཆོག་དང་། དཀར་ཕྱོགས་ཀྱི་ལྷས་ལམ་ལ་བསྐུལ་བའི་ཆེད་དུ་
བྱས་པ་མང་སྟེ། སྟོན་པ་བཅོམ་ལྡན་འདས་ལམ་ལ་སློབ་པའི་ཚེ་ལྷའི་དབང་པོས་
བསྐུལ་མ་བྱས་པའི་རྣམ་ཐར་མང་དུ་འབྱུང་བ་ལྟར་རོ། །ཡང་རྨི་ལམ་ལྟས་བཟང་
བ་དང༌། ཕྲལ་དུ་བདེ་བ་དང་རེ་ཞིག་དངོས་གྲུབ་མྱུར་བ་ལྟ་བུ་ཡང་བླ་མ་དཀོན་
མཆོག་གི་བྱིན་རློབས་ཡིན་པར་མ་ངེས་ཏེ། དེ་ལྟ་བུ་བདུད་རིགས་རྣམས་ཀྱིས་
འབད་ནས་བྱས་པས་སོ། །དེས་ན་ལྟས་བཟང་ངན་དང་ཕྲལ་དུ་བདེ་མི་བདེ་ཙམ་
ལ་བར་ཆད་དང་དངོས་གྲུབ་ཏུ་བྱར་གཏན་ནས་མི་རུང་སྟེ་ལས་དང་པོ་པ་ལ་ཕལ་
-452-



ཟབ་ལམ་རྡོ་རྗེ་རྣམ་འབྱོར་གྱི་གེགས་སེལ་རྣམ་གྲོལ་རོལ་མཚོ།
ཆེར་ཟློག་པ་མང་བས་སོ། །འོ་ན་ཇི་ལྟར་བརྟག་ཅེས་ན། རྗེས་བཟང་ངན་གིས་
ཤེས་ཏེ། དེའི་རྐྱེན་གྱིས་བློ་ལས་སུ་རུང་དུ་སོང་བ་དང་། བླ་མའི་མོས་གུས་ལྟ་
བུའི་རྟོགས་པ་གསར་དུ་སྐྱེས་པའམ་སྐྱེས་ཟིན་བོགས་ཐོན་པའི་ཐབས་སུ་སོང་
བྱུང་ན་འཕྲལ་དུ་བགེགས་ཀྱི་མཚན་མར་སྣང་ཡང་བླ་མ་དཀོན་མཆོག་གི་བྱིན་
རླབས་སུ་ངེས་ལ། དེ་ལས་ཟློག་ན་དངོས་གྲུབ་ཀྱི་མཚན་མར་སྣང་ཡང་བགེགས་
ཀྱི་མཚན་མ་ཡིན་པར་གདོན་མི་ཟའོ། །
གཉིས་པ་ནད་གདོན་བརྟག་པ་ལ། ནད་ཀྱི་གཙོ་བོ་རླུང་མཁྲིས་བད་ཀན་
གསུམ་ལས། རླུང་ནི། ལྟེ་བའི་རྩ་འདབ་རེ་བཞི་དང་གསང་གནས་ཀྱི་ཕྱི་སྐོར་བཅུ་
དྲུག་སྟེ་བརྒྱད་ཅུ་ལ་གནས་ནས་གྲང་བའི་ནད་གཙོ་བོར་སྐྱེད་པས་ལུས་ཀྱི་སྨྲས་ལྡི་
བ་དང་། བཤང་གཅིའི་ལམ་མི་བདེ་ཞིང་དེ་གཉིས་དགག་དཀའ་བ་དང་། སེམས་
འཕྲོ་ཞིང་གཉིད་མེད་པ་དང་
། ཟས་བསིལ་བས་འཕེལ་བ་ལ་སོགས་པ་འབྱུང་
ངོ་༑ ༑འཁྲིས་པ་ནི་མགྲིན་པའི་སོ་གཉིས་དང་སྙིང་ཁའི་བརྒྱད་དེ་བཞི་བཅུ་ལ་
གནས་ནས་ཚ་བའི་ནད་གཙོ་བོར་སྐྱེད་པས། ཤ་དཀར་བ་དང་རྡུལ་མང་བ་དང་
སེན་མོ་རིང་ཞིང་སྒྲོན་པ་དང་། ཁྱད་པར་ཀློག་སྟངས་འབྱུང་ཞིང་ཟས་ལ་བྲོ་བ་མི་
ཚོར་བ་དང་གཉིས་ཆེ་བ་དང་མགོ་བོ་ལྗི་བ་དང་། ཟས་དྲོད་བཅུད་ཅན་གྱིས་
འཕེལ་བ་སོགས་འབྱུང་ངོ༌། །བད་ཀན་ནི། གཙུག་ཏོར་གྱི་རྩ་འདབ་བཞི་དང་
དཔྲལ་བའི་བཅུ་དྲུག་སྟེ་ཉི་ཤུ་ལ་གནས་ནས་ཚ་གྲང་གཉིས་ཀ་གཙོ་བོར་བསྐྱེད་
པས༑ ཤ་མདོག་ནག་པ་དང་། སྣུམ་མདོག་དང་སྐྲག་མདངས་མེད་པ་དང་། ཕོ་བ་
མི་བདེ་བ་དང་། ཟས་ཞུ་རྗེས་ཚ་ལོང་བྱུང་ཞིང་ཆུ་སྐྱུར་སྐྱུག་པ་དང༌། ལུས་ལྕི་བ་
དང་༑ གྲང་གཞི་འཕེལ་ཞིང་ཟས་རྙིང་བཅུད་ཀྱིས་འཕེལ་བ་སོགས་འབྱུང་ངོ༌།
-453-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ཁྱད་པར་ནང་གི་དོན་སྣོད་ལྔ་ལས་འཆིན་པ་ལ་ནད་ཡོད་པའི་ལྟས་སུ་མིག་མི་
གསལ་ཚག་པ་སོགས་འབྱུང་། མཁལ་མ་ལ་ཡོད་ན་རྣ་བ་འོན་པ་དང་། རྣག་
བསོག་པ་སོགས་དང་། གློག་བ་ལ་ཡོད་ན་སྣས་དྲི་མི་ཚོར་བ་དང་བསྣབས་མང་།
སྙིང་ལ་ཡོད་ན་ལྕེ་མི་བདེ་ཞིང་འབྲུམ་པ་སོགས་འབྱུང་། མཆེར་པ་ལ་ཡོད་ན་ལུས་
ཀྱི་རེག་བྱ་མི་ཚོར་བ་དང་ཁོལ་བུར་ན་བ་སོགས་འབྱུང་། དེ་ལྟར་དོན་སྣོད་ལྔ་པོ་
སྐྱོན་མེད་པའི་མེ་ཏོག་ནི་མིག་སོགས་དབང་པོ་གཟུགས་ཅན་ལྔ་ཡིན་ནོ། །གཞན་
ཡང་རུས་པ་ལ་ནད་ཡོད་ན་སོ་སེན་དཀར་ཞིང་སྐྲག་མེད། ཤ་ལ་ནད་ཡོད་ན་དྲེག་
པ་འཆགས་ཤིང་བ་སྤུ་ལོག ཆུ་རྒྱུས་ལ་ནད་ཡོན་ན་སོ་སེན་སྐྲག་མེད་རིང་པོ་
ཡོང་༑ ཁྲག་ལ་ཡོད་ན་ཆུ་དམར་བའམ་སེར་པོ་འོང། ལྟག་སྒྲུབས་ལ་ནད་ཡོད་ན་
སྐྲ་སྤུ་གྱེན་དུ་ལྡོག་སྟེ་དེ་ལ་སོགས་པ་ནད་ཀྱི་ལྟས་བརྟག་པར་བྱའོ། །གདོན་གྱི་
ལྟས་ནི། སྟེང་གདོན་ལ་ལུས་སྦྲིད། དྲན་པ་རྨོངས། རྨི་ལྟས་མུན་པ་འཐིབས་པ་
སོགས་འབྱུང་། འོག་ དོན་ ལ་ ལུས་སེམས་ ལྕི། དུག་ གསུམ་ འཕེལ། ལུས་ ཁོལ་
བུར་ན་ཚ་དང་འབྲུམ་བུ་སོགས་འབྱུང་། རྨི་ལྟས་སྡིག་སྦྲུལ་དང་སྦལ་པ་སོགས་
འབྱུང་ལ། སྔ་མའི་གྲོགས་རྒྱལ་འགོང་དང་། ཕྱི་མའི་གྲོགས་བདུད་མ་མོས་བྱེད་
པས་དེ་དག་གི་རྨིས་ལྟས་ལ་སོགས་པ་འབྱུང་ངོ༌། །བྱིང་བའི་ལྟས་ནི་དྲན་འཕྲོ་
བརྗེད་པར་འགྱུར་ཞིང་ཤེས་པ་སྤྲོས་ཀྱང་འཕྲོ་བར་མི་འདོད་པའོ། །རྒོད་པའི་
ལྟས་ནི། མ་དྲན་པ་དྲན། ཤེས་པ་བསྡུས་ཀྱང་འདུར་མི་སྟེར་བའོ། ། །
གཉིས་པ་བཅོས་པ་ལ། བདུད་བགེགས་བཅོས་པ་ནི། བསྲུང་འཁོར་ཐུན་
མོང་མིན་པ། འདུས་པ་ཕྱི་མ་ནས་ཡེ་ཤེས་ཞབས་ལུགས་ལས་གསུངས་པ་ལྟ་བུ་
བསྒོམས་ཤིང་། གཡོན་དུ་དྲག་ཏུ་འཁོར་བས་བདུད་བགེགས་བཏུབ་ཅིང་གཅོད་
-454-



ཟབ་ལམ་རྡོ་རྗེ་རྣམ་འབྱོར་གྱི་གེགས་སེལ་རྣམ་གྲོལ་རོལ་མཚོ།
པ་ལྟ་བུ་དང་། འདུས་པ་འཕགས་ལུགས་དང་དུས་འཁོར་ཉིད་ནས་གསུངས་པ་ལྟ་
བུའི་ཕུར་གདབ་ཁྱད་པར་ཅན་དང་བགེགས་བསྲེག་པའི་སྔགས་དང་ཏིང་ངེ་
འཛིན་མང་དུ་བྱེད་པ་ལ་སོགས་པའོ། །ནད་བཅོས་པ་ལ་སྤྱི་དང་བྱེ་བྲག་དུ་བཅོས་
པ་གཉིས་ལས། དང་པོ་ལ། ལམ་འབྲས་པའི་ཕྲིན་ལས་སོ་གཉིས་སོགས་ཀྱང་
བསྔགས་མོད་ཀྱི། འདིར་བི་བྷུ་ཏི་དང་ཀོ་བྲག་པའི་མན་ངག་ལས་བྱུང་བ་བུ་སྟོན་
རིན་པོ་ཆེས་སྡོམ་དུ་བསྡུས་པའི་ལུང་སྦྱོང་ཉི་ཤུ་པ། གནད་སྦྱང་ཉེར་བཞི། རླུང་ལྔ་
འཕྲུལ་འཁོར་འདུ་བ་སྤྱི་འཇོམས་ཀྱི་འཕྲུལ་འཁོར་རྣམས་བྱ་སྟེ། ཇི་སྐད་དུ་དཔལ་
ལྡན་དུས་ཀྱི་འཁོར་ལོ་ལ། །གུས་པས་རབ་ཏུ་བཏུད་བྱས་ནས། །ལུས་སྦྱོང་གནད་
ཀྱི་འཕྲུལ་འཁོར་རྣམས། །རང་དང་གཞན་ལ་ཕན་ཕྱིར་བྲིས། །དང་པོ་ལག་བཀྲུ་
ལྟ་བུ་སྟེ། །གཉིས་པ་ལག་ཟློག་བྲང་ལ་བཀན། གསུམ་པ་གཞུ་སྲ་འགེངས་པ་
འདྲ༑ ༑བཞི་པ་ལག་གཉིས་རྡོ་བཅོག་འདྲ། །ལྔ་པ་ལག་གཉིས་བྲང་ནས་བགྱེད།།
དྲུག་པ་ལག་གཉིས་དཔྱང་དྲག་བརྐྱང་། །བདུན་པ་སྐྱིལ་དཀྲུངས་རི་འཕུལ་འདྲ།།
བརྒྱད་པ་ལག་འཇུ་བརླ་སྟེང་བཞག །དགུ་པ་ལག་སྣོལ་ལུས་བག་གཅུ།། བཅུ་པ་
ལག་ གཉིས་ རྒྱབ་ཏུ་བརྡུང་། །བཅུ་ གཅིག་ སྟག་ ལྟར་ བསྐག་པ་བསང་། །བཅུ་
གཉིས་ལག་གཉིས་མདུན་རྒྱབ་སྟོན། །བཅུ་གསུམ་ལན་གསུམ་སྐུ་བ་དང་། །བཅུ་
བཞི་ལན་གསུམ་བགྱེ་བ་དང་། །བཅོ་ལྔ་ཐོར་ཐོ་ནས་བཟུང་འཐེན། །བཅུ་དྲུག་
མདུན་རྒྱབ་འཕྲ་བ་དང་། །བཅུ་བདུན་གཡས་གཡོན་འཕྲ་བ་དང༌། །བཅོ་བརྒྱད་
ལག་གཉིས་གཏིང་བཅུག་བསྐོར། །བཅུ་དགུ་ལག་གཉིས་དཔུས་མོ་གནན། །ཉི་
ཤུ་རྐང་པ་མཉམ་ལ་དགྱེད། །སྲོག་བསྡུ་བ་ནི་རབ་ཏུ་གཅེས། །ཐམས་ཅད་ལ་ནི་
ལན་གསུམ་བྱ། །ལུས་སྦྱོང་ཉི་ཤུ་ཞེས་བྱའོ། གནད་ཀྱི་སྦྱང་བ་ཉི་ཤུ་བཞི། །དང་
-455-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
པོར་རྣ་བ་གཡས་གཡོན་མཉེ། །གཉིས་པ་མིག་སྒྲིལ་ཕྱོགས་བཞིར་བལྟ། །གསུམ་
པ་སྣ་རྩེ་མཉེ་ཞིང་མཐེན། །བཞི་པ་ལྕེ་བརྐྱང་ཕྱོགས་བཞིར་དྲང་། །ལྔ་པ་མགོ་
ཅོག་ལན་གསུམ་བྱ། །དྲུག་པ་སྤྱི་གཙུག་དྲག་ཏུ་མཉེ། །བདུན་པ་ལག་སྦྲེ་ལྟག་པ་
མཉེ༑ ༑བརྒྱད་པ་སྨིན་མཚམས་དྲག་ཏུ་མཉེ། ། དགུ་པ་མགོ་བོ་གཡས་གཡོན་
བཅུ༑ ༑བཅུ་པ་ཕྲག་པ་མཉེ་བསིག་སྐྱོད། །བཅུ་གཅིག་མཆན་ཁུང་གཡས་གཡོན་
མཉེ༑ ༑བཅུ་གཉིས་ནུ་མ་མཉེ་ཞིང་སྐྱོད། །བཅུ་གསུམ་ལྟོ་བ་སྐོར་ཞིང་དཀྲུག།
བཅུ་བཞི་ཁ་བསྡམས་དྲག་ཏུ་བྱེད། །བཅོ་ལྔ་མགྲིན་པ་གཅུ་ཞིང་མཉེ། །བཅུ་དྲུག་
སྙིང་ ཁ་ དྲག་ཏུ་སྤྲུག །བཅུ་བདུན་ འདོམ་ གཉིས་ རབ་ཏུ་བསྒྲད། །བཅོ་བརྒྱད་
བཤང་ལམ་འབྱེད་འཛུམས་བྱ། །བཅུ་དགུ་བོལ་གོང་དྲག་ཏུ་མཉེ། །ཉི་ཤུ་བྱིན་པ་
རབ་ཏུ་མཉེ། །ཉེར་གཅིག་བརླ་གཉིས་དེ་བཞིན་མཉེ། །ཉེར་གཉིས་རྒྱ་མཚོ་
གནས་ནས་བསྐྱོད། །ཉེར་གསུམ་སྟག་མོའི་སྐྱུག་སྟངས་བྱ། །ཉེར་བཞི་ལུས་པོ་
ཐམས་བཅད་མཉེ། །ནང་ གི་ གནད་ཆེན་སྦྱང་བའོ། །རྩ་ བའི་རླུང་ལྔ་ དག་ ལ་
ཡང་༑ ༑གནད་དུ་བསྣུན་པའི་འཕྲུལ་འཁོར་ནི། །མགོ་བོ་བསྐོར་ཞིང་མགོ་བོ་
འཐེན༑ ༑མགོ་བོ་དཀྲུག་ཞིང་མགོ་བོ་ལྕོག །མགོ་བོ་བསྐྱོད་དང་རྣམ་པ་ལྔ།།
གྱེན་རྒྱུ་གནད་དུ་བསྣུན་པའོ། །རོ་སྟོད་སྐོར་དང་རོ་སྟོད་གཅུ། །སྐྱིལ་དཀྲུངས་རི་
འཕུལ་ དབང་པོ་ དགང་། །རྒྱབ་ཏུ་བཀན་ཞིང་མདུན་ དུ་ བསྡུད། །སྲོག་ འཛིན་
གནད་དུ་བསྣུན་པའོ། །ལྟོ་བ་བསྐྱོད་དང་འཕར་བྱེད་དང་། ། སུས་རྟེན་ལྟོ་འཁྲོག་
སྐྲན་བཅོར་དང། །གསེར་གླིང་དཀྱིལ་དང་རྣམ་པ་ལྔ། ། མཉམ་གནས་གནད་དུ་
བསྣུན་པའོ། །གཡས་གཡོན་ཐུར་དུ་སྤྲུག་པ་དང་། །བཏུན་བརྡུངས་ལངས་པའི་
བརྐྱང་བརྐུམ་དང་། །ཉལ་བའི་རྐྱང་བརྐུམ་འཕྱོང་རྒྱུག་ལ། ། ཐུར་སེར་གནད་དུ་
-456-



ཟབ་ལམ་རྡོ་རྗེ་རྣམ་འབྱོར་གྱི་གེགས་སེལ་རྣམ་གྲོལ་རོལ་མཚོ།
བསྣུན་པའོ། །རྐང་པ་གཡས་གཡོན་ཕྲ་བ་དང་། །མདུན་དང་རྒྱབ་དུ་ཕྲ་བ་དང་།།
ལག་པ་དཔྱང་དྲག་བརྐྱང་བ་དང་། །ལག་པ་དྲག་ཏུ་སྤྲུག་པ་དང་། །རླུང་གི་ཞགས་
པ་འཕང་དང་ལྔ། ཁྱབ་བྱེད་གནད་དུ་བརྙན་པའོ། །ཐམས་ཅད་མཉེ་ཞིང་སྟོང་
གསུམ་བསྐྱང་། །མགོ་བོ་མཉེ་ཞིང་མགོ་བོ་ལྗོག།ལག་པ་བསྐོར་ཞིང་རྒྱབ་བརྡུང་
བྱ༑ ༑ལག་པ་གཅུ་ ཞིང་ གནད་དྲུག་བཅིངས། །རྒྱབ་ དུ་བཀན་ ཞིང་མདུན་དུ་
བསྡུ༑ ༑རྒྱ་མཚོ་དཀྲུག་པར་བྱེད་པ་རྣམས། །པདྨའི་འདུག་སྟེང་ལ་གནས་བྱ།།
འདིས་ནི་འབྱུང་བ་གནས་སུ་འཇུག །འདུ་བའི་ནད་ཀུན་གནད་ནས་འབྱིན། །རི་
བོ་སྒུལ་ཞིང་བྱ་རྐང་བཙུགས། །མཐེ་བོང་གཉིས་ནས་འཐེན་པ་ནི། །རྡོ་རྗེ་སྐྱིལ་
དཀྲུངས་ལ་གནས་བྱ། །ལུས་སྦྱོང་གནད་ཀྱི་འཕྲུལ་འཁོར་འདི། །དགེ་སློང་རིན་
ཆེན་གྲུབ་ཀྱི་སྦྱར། །ཡི་གེ་པ་ནི་དུས་འཁོར་བ། །འཇམ་དབྱངས་དཀར་པོ་ཞེས་
བྱས་བྲིས། །འབྱུང་བ་ལུས་འཁྲུགས་ཀྱི་ནད་རྣམས་ཞི་བར་གྱུར་ཅིག ཅེས་པ་ལག་
ལེན་ཕྱག་འཁྲིད་དང་བཅས་པ་རི་ཕུག་གཟིམ་ཁང་དུ་འཇམ་དཀར། བསོམ་
ནམས་གྲུབ། རྒྱལ་བ་ཆོས་གྲུབ་གསུམ་ལ་གནང་། ཕྱིས་རིན་པོ་ཆེ་ཆོས་ཀྱི་དཔལ།
དེས་འཇམ་པའི་རྡོ་རྗེ་བསོད་ནམས་འཕེལ། དེས་བདག་ལ་དགྱེས་བཞིན་དུ་ཕྱག་
འཁྲིད་དང་བཅས་ཏེ་གནང་བ་གནད་སྦྱོང་བཅུ་གསུམ་པ་དང་། སྲོག་འཛིན་སྦྱོང་
བ་མ་ཆགས་ཙམ་གྱིས་ཀྱང་ནད་ཕྲ་མོ་མཐའ་དག་ཞི་བར་ཉམས་སུ་མྱོང་ངོ་།།
ཚིགས་བཅད་དེ་དག་ཀྱང་ཕལ་ཆེར་གོ་སླ་ལ། ལུས་སྦྱོང་གཉིས་པ་ལ། ལག་པ་རྡོ་
རྗེ་བསྡམས་པ་ཕྱིར་ཟློག་ཏེའོ། །བཞི་པ་རྡོ་རྗེ་བསྡམས་པ་བར་སྣང་དུ་སྟེག་སྟེ་
དཔུས་མོའི་སྟེང་དུ་སྡེབས་པའོ། །བརྒྱད་པ་ཁུ་ཚུར་གཉིས་བརླ་སྟེང་དུའོ། །དགུ་
པ་གྲུ་མོ་གཉིས་ཕན་ཚུན་བཟུང་སྟེའོ། །བཅུ་པ་རེ་མོས་ཀྱིས་སོ། །བཅུ་གཅིག་པ་
-457-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ལངས་ནས་ལག་གཉིས་སྟེག་སྟེའོ། །བཅུ་གཉིས་པ་གཅིག་གི་ལག་ཐིལ་དུ་གཅིག་
གི་རྒྱབ་ཅུག་པ་རེ་མོས་སུ་སྐྱོང་བའོ། ། དགྱེ་དགུ་རྒྱབ་མདུན་དུའོ། །ཐོར་ཐོ་ནི་
སོར་མོའི་རྩེ་མོའོ། །ཕྲ་བ་ནི་རྐང་པ་ཕྲ་ཤགས་བྱེད་པའོ། །གནད་སྦྱོང་གི་ཉེར་
གཉིས་པ་རྒྱ་མཚོ་ནི་ལྟོ་བའོ། །རྒྱབ་ཏུ་བཀན་ཞིང་མདུན་དུ་བསྡུ་བ་ནི། ལག་པ་སོ་
སོའི་བར་ལྟ་བུ་དང་ལག་ངར་གང་འབྱོར་དྲག་ཏུ་སྦྱར་ལ་གྲུ་མོ་གཉིས་རྒྱབ་ཏུ་དང་
མདུན་དུ་བརྐྱང་བའོ། །སྐྲན་བཅོར་ནི། ལྷོ་བ་སྒལ་ཚིག་ལ་དྲག་ཏུ་སྦྱར་ཞིང་སྒལ་
ཚིག་ཉིད་དྲག་ཏུ་སྐྱོད་པའོ། །གསེར་གླིང་དཀྱིལ་བ་ནི་ཐུར་སེལ་དྲག་ཏུ་སྡོམས་
པའོ། །ཐུར་སེལ་གྱི་ཐུར་དུ་དཀྲུག་པ་སོགས་ནི་རྐང་པས་སོ། །རླུང་གི་ཞགས་པ་
འཕང་པ་ནི་ལག་པ་གཡས་ཁུ་ཚུར་བཅང་སྟེ་ཤེད་དང་བཅས་པས་མགོ་ལ་ལན་
གསུམ་སྐོར་ནས་ཞགས་པ་སྒྱུར་བ་ལྟ་བུ་དང་གཡོན་པས་ཀྱང་དེ་བཞིན་དུ་བྱེད་
པའོ༑ ༑ལག་པ་གཅུ་བ་ནི་རྒྱབ་སྤྲད་སོར་མོ་རྣམས་སྣོལ། ཐད་སོར་བརྐྱང་པའོ།།
གནད་དྲུག་བཅིང་བ་ནི། ལག་པ་གཉིས་སོར་མོ་ནང་སྡམས་སྣོལ་ཏེ། སྤྱི་བོ་རྟག་
པ་སྐྱེ་རྣམས་སུ་བཞག་ནས་ལུས་གཅུ་བ་དང་། ལག་པ་གཉིས་སྣོལ་ཏེ་དཔུང་མགོ་
གཉིས་ནས་དང་འཆན་ཁུང་གཉིས་ནས་དང། གཅིག་གིས་དཔུང་པ་དང་གཅིག་
གིས་འཆན་ཁུང་ནས་བཟུང་བ་གཉིས་དང་། རྒྱབ་དུ་སྣོལ་ཏེ་འཆན་ཁུང་གཉིས་པོ་
ནས་བཟུང་ཏེ་ལུས་གཅུ་བ་སྟེ། མདོར་ན་ལག་པའི་འཕྲུལ་འཁོར་མི་འདྲ་བས་
ལུས་གཅུ་བ་དྲུག་གོ །རི་བོ་སྒུལ་པ་ནི་རྡོ་རྗེ་སྐྱིལ་དཀྲུངས་ཀྱི་ཕྱི་ནས་ལག་པ་
གཉིས་ས་ལ་བཙུག་སྟེ་། ལྡི་སྐུར་བ་དང་། ཧྲག་ནས་བཙུགས་ཏེ་དེ་བཞིན་བྱེད་པ་
ནི་བྱ་རྐྱང་བཙུགས་པའོ། །དེ་ལྟར་ན། རྒྱ་གར་ནས་རྒྱུད་སྔ་མ་འགས། །ཅུང་ཟད་
སྦས་ པས་ ཅུང་ ཟད་ འཐོར། །བསྟན་ བཅོས་ མཁས་ པས་ ལེགས་ བསྡུས་ པ།།
-458-



ཟབ་ལམ་རྡོ་རྗེ་རྣམ་འབྱོར་གྱི་གེགས་སེལ་རྣམ་གྲོལ་རོལ་མཚོ།
འཕྲུལ་འཁོར་བརྒྱད་ཅུ་རྩ་གསུམ་ཙམ། །ཞེས་བྱའོ། །དེ་དག་ཀྱང་གཙོ་བོ་རླུང་
བུམ་པ་ཅན་བཟུང་བའི་ངང་ནས་ལན་གྲངས་གསུམ་ལ་སོགས་པ་ནུས་ཚད་བྱས་
པས་ནད་འཐོར་བུ་བ་མཐའ་དག་སེལ་ཞིང་དགོས་སུ་འདིས་འདི་སེལ་མང་པོ་
མཛད་པ་རྣམས་ལ་ནི་ངེས་པ་མི་སྣང་ངོ༌། །བྱེ་བྲག་ཏུ་བཅོས་པ་ལ་ནད་རླུང་
མཁྲིས་བད་ཀན་ལ་གནས་པའི་རྩ་འཁོར་རྣམས་སུ་བུམ་པ་ཅན་བསྒོམ་ཞིང་།
འཕེལ་བྱེད་ཀྱི་ཟས་སྤྱོད་སྤངས་ལ་ལྡོག་ཕྱོགས་བསྟེན། འདུས་པའི་ནད་གསང་
གནས་ཀྱི་བར་སྐོར་འདབ་མ་བཅུ་དང་ནང་སྐོར་དྲུག་ལ་གནས་པས་དེར་དམིགས་
པ་གཏད་པའི་བུམ་པ་ཅན་སྒོམ་མོ། །བད་ཀན་སྨུག་པོ་ཡང་འདུས་པའི་ནད་ཡིན་
པས་ཀུན་གྱི་འཕེལ་བྱེད་ལ་འཛེམས་ཞིང་གསར་བཅུད་བསྟེན། མདོར་ན་བྲམ་ཟེ་
མཆོག་སྲེད་ཀྱི་སྦྱོར་བ་བརྒྱ་པར་གསུངས་པ། ཤ་རྙིང་བུད་མེད་རྒན་མོ་དང་།།
ཆང་གསར་ཞོ་ནི་མ་ཆགས་དང་། །ནམ་ཕྱེད་ཟས་དང་ཉིན་ཕྱེད་གཉིད། །འདི་
དྲུག་རྟག་ཏུ་སྲོག་འཕྲོག་གོ །ཤ་གསར་བུད་མེད་གཞོན་ནུ་དང་། །འབྲས་ཆན་འོ་
མ་ཚོས་པ་དང་། །ལྗོན་ཤིང་སིལ་གྲིབ་ཆུ་དྲོན་ཁྲུས། །འདི་དྲུག་རྟག་ཏུ་སྟོབས་
བསྐྱེད་དོ། །ཞེས་སོགས་ལྟར་འདུས་པའི་ནད་ཅན་གྱི་འདུ་བ་སྤྱི་གཉེན་གྱི་སྨན་
དང་དཔྱད་བསྟེན་ནོ། །རླུང་སྦྱོར་གྱིས་བཅོས་པ་ནི། རླུང་དང་གྲང་བ་ཐུར་སེལ་གྱི་
སྐྱོན་ཡིན་པས་ཐུར་སེལ་དྲག་ཏུ་བརྐུམས་ནས་བདེ་བ་སྐྱེས་སྐྱེས་ཀྱི་བར་དུ་བཟུང་
བ་ལན་མང་པོར་བྱས་ཤིང་སྤྱོད་ལམ་ཀུན་ཏུ་བཀུམ་པའི་ངང་དང་། འདུག་པའི་
སྤྱོད་ལམ། བཤང་སྒོ་རྟིང་པས་བཀག་སྟེ་གནས་པ་ལ་བསླབ། བྱང་སེམས་མི་
འཛག་པ་ལ་འབད། ཨང་ག་རག་དྲོན་པོ་གྱོན་པ་སོགས་བྱའོ། །ཚ་བ་དང་མཁྲིས་
པ་གྱེན་རྒྱུ་དང་མཉམ་གནས་ཀྱི་སྐྱོན་ཡིན་པས་སྟེང་འོག་གི་རླུང་ཅུང་ཟད་རེ་
-459-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
བཟུང་ཞིང་ཕྱིར་ལ་དྲག་ཏུ་བུད། རླུང་འཇུག་དུས་བར་རླུང་ཅུང་ཟད་མ་བཟུང་ན་
ཐལ་ནས་གྲང་བར་འགྲོ། སྤྱོད་ལམ་ལུས་པོ་བྲེལ་བ་ལ་བསླབ་ཅིང་། སྙིང་ཁ་དང་
མགྲིན་པའི་བུམ་པ་ཅན་བྱའོ། །བད་ཀན་སྲོག་རླུང་གི་སྐྱོན་ཡིན་པས། སྟེང་རླུང་
དྲག་ཏུ་རྔུབས་ནས་ལྟེ་འོག་ཏུ་བསྣན་པ་ལ་འབད། དཔྲལ་བའི་བུམ་པ་ཅན་སྒོམ།
འདུས་པ་ཁྱབ་བྱེད་ཀྱི་སྐྱོན་ཡིན་པས་ནད་གསུམ་ཀའི་རླུང་སྦྱོར་རེ་མོས་སུ་བྱའོ།
ཁྱད་ པར་ རྩ་ རླུང་ ཐིག་ལེའི་བགེགས་ གསུམ་ ལས། རྩའི་བགེགས་ལ་འཕྲུལ་
འཁོར༑ རླུང་གི་གེགས་ལ་རླུང་སྦྱོར། ཐིག་ལེའི་གེགས་ལ་དེ་གཉིས་ཀ་ཡོད་པས་
དབབ་བཟུང་། ཟློག་འགྲམ་དང་ཁྱད་པར་ཐུར་སེལ་གྱི་རླུང་སྦྱོར་ལ་ནན་ཏན་བྱ་
སྟེ༑ རྩའི་འཕྲུལ་འཁོར་ནི་བཤད་ཟིན་ལ། ཕྱི་ནས་ལུམས་དང་དུགས་དང་བྱུགས་
པ་སོགས་ཀྱང་བྱ་སྟེ། སྨན་སྤྱད་ལས་འབྱུང་བ་བཞིན་ནམ། མ་སྒྲུབ་ནའང་ཟོ་རྙིང་
མར་རྙིང་དང་ཏི་མར་ལོ་མར་ལོ་མང་ལོན་པ་སོགས་ཀྱིས་སོ། ། རླུང་ལ། སྤྱིར་
འདོད་སར་ཟིན་ན་ནད་མེད་ཅིང་ཏིང་ངེ་འཛིན་སྐྱེ་ཡང་། མི་འདོད་པའི་སར་ཟིན་
པ་དང་རེངས་པ་ལས་སྐྱོན་སྐྱེད་པས་བཅོས་པའི་ཐབས་ལ། །རྩ་བའི་རླུང་ལྔའི་
དང་༑ ཡན་ལག་རླུང་ལྔའི་དང༌། སྤྱིའི་བཅོས་ཐབས་སོ། །དང་པོ་ནི། སྲོག་རླུང་
སྙིང་ཁར་ཟིན་ན་སྟོད་འཚངས་དང་སྙིང་གཟེར་འོང་
། རེངས་ན་སྙིང་རླུང་དུ་འགྲོ་
བས༑ ལུས་ཆུར་བཅུག་སྟེ་རྔ་ལ་ན་ས་གཏད། སྐུ་མཉེ་བྱ། རྡོ་རྗེ་ནོར་བུར་སེམས་
བཟུང་༑ སྲོག་འཛིན་གནད་དུ་བསྣུན་པའི་འཕྲུལ་འཁོར་ལ་འབད་དོ། །གྱེན་རྒྱུ་
ཟིན་ན་ཕོ་བ་ལྕི། མཁལ་རྐེད་ན་གཟེར་སྐྱུགས་འབྱུང་། རེངས་ན་ཕོ་ག ཟེར་དང་
རྨུ་ཆུར་འགྲོ་བས། ཆང་གི་ཁ་ཕྲུ་གདབ། ན་སར་དུགས་བྱ། སྐྱིགས་བུ་གདོན།།
དེའི་འཕྲུལ་འཁོར་བྱའོ། ཤེས་པ་མགྲིན་པར་གཏོད། ཐུར་སེལ་ཟིན་ན་སྤྱི་མིག་
-460-



ཟབ་ལམ་རྡོ་རྗེ་རྣམ་འབྱོར་གྱི་གེགས་སེལ་རྣམ་གྲོལ་རོལ་མཚོ།
ན༑ རོ་རྨད་བཤལ། དྲི་ཆེན་ཧ་ཅང་སྐམ་སླར་འགྱུར། རེངས་ན་སྨད་འཁྱལ་དུ་
འགྲོ་བས། གཤང་གཅིའི་ལམ་གྱི་བར་དྲག་ཏུ་མཉེ། དེའི་རླུང་སྦྱོར་ལ་འབད།།
རླུང་བཤང་བུག་ནས་དྲངས་ཏེ་ཚང་བུག་ཏུ་འདོན། ཤེས་པ་ཚང་བུག་ཏུ་གཏད།
གྱེན་རྒྱུ་ཟིན་ན་མགྲིན་པ་སྦྱངས། རྩེ་མགོ་ན། རེངས་ན་ལྐོག་འབྲས་སུ་འགྲོ་བས།
རླུང་ཐུར་དུ་གཞན་ཞིང་དེའི་རླུང་སྦྱོར་དང་མགྲིན་པའི་འཕྲུལ་འཁོར་ལ་འབད།
ཁྱབ་བྱེད་ཟིན་ན་མགོ་བོ་སོགས་ལུས་ཁོལ་བུར་ན། རེངས་ན་རྒུར་པོར་འགྲོ་བས།
འཕྱོང་རྒྱུག་དང་སྐུ་མཉེ་བྱ། དེ་ལ་བསྣུན་པའི་འཕྲུལ་འཁོར་བྱའོ། ཡན་ལག་གི་
རླུང་ལྔ་ནི་དབང་པོའི་སྒོ་ལྔ་ནས་རྒྱུ་བས། དེ་ལྔ་ན་ཞིང་རེངས་ན་དེ་ལྔ་ཉམས་པར་
འགྱུར་བས། མིག་གི་སྐམ་ཚ་ལ་ཐོ་རངས་སོ་དྲེག་སྲིན་མཛུབ་ཀྱི་རྩེ་ལ་བླངས་ཏེ་
བྱུགས་པ་དང་ཆུ་གྲང་གདབ་ཅིང་གུར་གུམ་ལ་སོགས་པའི་བསིལ་སྨན་གདབ།
རློན་ཆོག་ལ་རྐང་མཐིལ་དང་ལག་མཐིལ་ལ་བྱུགས་པ་བྱའོ། །རྣ་བ་ལ། མི་ན་
བའི་ངོས་བཀག་སྟེ་ན་བ་གཡོན་རླུང་དྲག་ཏུ་གདོན་ནོ། སྣ་ལ་ཡང་རླུང་དྲག་ཏུ་རྔུབ་
ཅིང་དྲག་ཏུ་དབྱུང་ངོ༌། །ལྕེ་ལ་ཡང་རླུང་ཁ་ནས་དེ་བཞིན་ནོ། །ལྤགས་པ་སོགས་
ཀྱི་ནད་ལ་ཡང་རླུང་དྲག་ཏུ་རྔུབ་རྐང་པའི་སོར་མོ་བསྡུས་ལ་བྲོ་འཕྲབ། ལག་པའི་
སོར་མོ་བརྐུམས་ལ་དྲག་ཏུ་སྤྲུག མཐའ་དག་ལ་གང་ན་སར་སེམས་དང་བུམ་པ་
ཅན་བཟུང་ཞིང་གཏོང་བ་ན་རླུང་རོ་ནད་དང་ལྷན་ཅིག་གནས། དེ་དང་དེ་ནས་
འཐོན་པར་ཡང་ཡང་བསམ་མོ། །གཞན་ཡང་གསུམ་པ་སྤྱིའི་ལོག་ནོན་ཐོར་བུ་བ་
ནི༑ ཚ་བ་ཆེ་ན། སྤྱི་བོའི་ཧཾ་ལས་བདུད་རྩི་ག་བུར་གྱི་ཆུ་ལྟ་བུ་བབས་ནས་ལུས་
ཐམས་ཅད་དང་ཁྱད་པར་ན་ས་དེ་གང་ནས་མེད་པར་བསམ། གྲང་ན་ལྟེ་བའི་ཧོ་
ལས་མེ་གྱེན་དུ་འབར་བས་དེ་བཞིན་དུ་བསམ། ལུས་ལྕི་ན་གསང་གནས་སུ་ཡཾ་
-461-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ལས་རླུང་གི་དཀྱིལ་འཁོར་གྱིས་འདེགས་པར་དང་། འགགས་ན་བཤང་ལམ་དང་
འཁྱིམས་ན་ཚངས་བུག་ཕྱེ་ལ་རླུང་འགྲོ་བར་བསམ། གཟེར་ན་དེའི་སྟེང་དུ་ལཾ་
ལས་སའི་དཀྱིལ་འཁོར་གྱིས་མནན་པར་བསམ། ཡང་ན་ལོག་ནོན་ལྔ་སྟེ། འཁོར་
ལོ་ལྟར་འཁོར་བ། གྲུ་གུ་ལྟར་འདྲིལ་བ། བུ་ག་མང་པོའི་དང་། འཁོར་ལོ་མེད་པ་
དང་༑ རབ་ཏུ་དམའ་བའི་སྦྱོར་བའོ། །དང་པོ་ནི། སྟོད་འཚངས་ལྟ་བུ་ལུས་དགང་
ནས་ན་ན། བུམ་པ་ཅན་བཟུང་ལྟེ་བར་འཁོར་ལོ་རྩིབས་བརྒྱད་པ་གཡས་དང་
གཡོན་དུ་རེས་ཀྱིས་འཁོར་བས་ནད་བཅད་པར་བསམ་ཞིང་ལྟོ་བ་དངོས་ཀྱང་དེ་
ལྟར་བསྐོར་རོ། །
གཉིས་པ་ནི། སྙིང་ཁ་ལྟ་བུའི་ལུས་དམིགས་ཀྱི་ན་ན། དང་པོར་རླུང་
བཟུང་༑ གཏོང་བ་ན་གང་ན་ས་དེར་བུ་ག་ཕྲ་མོ་གཅིག་སེང་ཀྱིས་བྱུང་བ་ན་ཕར་
རླུང་རོ་ནག་པོ་རྟ་རྔ་ཙམ་ཞིག་འཐོན་པ་ཕྱི་རོལ་དུ་གྲུ་གུ་ལྟར་འདྲིལ་ནས་ནང་དུ་
ཟློག་མི་ནུས་པར་བསམ་ཞིང་རླུང་ཇི་སྦོམ་དུ་བཏང་ནས་ཀྱང་དེ་ལྟར་བྱའོ། །
གསུམ་པ་ནི། རིམས་ཚད་ལྟ་བུས་ལུས་ཁྱབ་པར་ན་ན། ལུས་ལྕགས་
ཚགས་ཀྱི་མིག་ལྟ་བུ་བསམ་པ་ནས་རླུང་རོ་ཐམས་ཅད་འཐོན་པར་བསམ་ཞིང་
རླུང་རོ་ཕྱིར་ལ་བུས་སྟེ་གདོན་ནོ། །
བཞི་པ་ནི། ལུད་སྟོད་སྨད་ཕྱེད་མར་ན་ན། གང་ན་ས་དེ་སྟོང་སང་དུ་
བསམ་ཞིང་རླུང་རོ་གདོན་ནོ། །
ལྔ་པ་ནི། ཤེས་པ་ཡེར་ཞིང་འཕྱོང་རྒྱུག་བྱེད་པ་སོགས་བྱུང་ན། ཉལ་ས་
ཡང་དམའ་སར་བྱ། སེམས་ཀྱིས་ཀྱང་རང་སྡོད་ས་དོང་གཏིང་རིང་ལྟར་བུར་
བསམ་པའི་ནང་དུ་ལུས་ཐིམ་པར་ཡང་ཡང་བསམ་སྟེ་འདི་དག་གིས་མི་སེལ་མི་
-462-



ཟབ་ལམ་རྡོ་རྗེ་རྣམ་འབྱོར་གྱི་གེགས་སེལ་རྣམ་གྲོལ་རོལ་མཚོ།
སྲིད་པས་ནུས་པ་གལ་ཆེའོ། །ཐིག་ལེའི་གེགས་ལ། སྤྱིར་ནད་གཞིས་འཛག་པ།
གདོན་གྱིས་འཛག་པ། རྒྱས་ཏེ་འཛག་པའོ། །དང་པོ་ནི། དུས་ངེས་མེད་ཆུ་དང་
གདོངས་ནས་འཛག་སྟེ་གྲང་ནད་སེལ་ཐབས་བྱས་པས་སེལ། གཉིས་པ་ནི། རྨི་
ལམ་དུ་དང་ལན་གྲངས་མང་དུ་འཛག་པས་ལུས་ཀྱི་མདངས་སྟོབས་འཕྲོག་སྟེ།
ཉལ་ ཁར། ཁྲོ་བོ་བསྒོམས་པ་དང་དྲག་སྔགས་བཟླས་པ་དང་བསྲུང་བཀུད་
གདགས་པ་སོགས་ཀྱིས་སེལ། གསུམ་པ་ནི། སྐབས་སུ་རྡོ་རྗེའི་ལུས་སུ་རྒྱུད་ནས་
འཛག་པ་སྟེ། བསྐྱེད་རིམ་པའི་ཧཱུྃ་ཕཊ་བུ་ཁར་བསྒོམ་པ་དང་། བུམ་པ་ཅན་མང་དུ་
བྱ་བ་དང་། དབབ་ཟློག་གི་སྦྱོར་བས་སེལ་ལོ། །བྱིང་པའི་གེགས་ནི། གནས་མཐོ་
སར་སྡད། ཤེས་པ་གཟེངས་བསྟོད། མལ་གསོ་ཕྲི། ཟས་བསིལ་བ་བསྟེན། ཁྱད་
པར་གནད་སྦྱོང་བཅུ་གསུམ་པ་མང་དུ་བྱས་པས་ངེས་པར་སེལ། རྒོད་པའི་གེགས་
ནི༑ གནས་སོགས་ཟློག བུམ་པ་ཅན་བཟུང་ནས་ལུས་འཕར་སྟེ་གདན་ལ་དྲག་ཏུ་
འབེབས་པ་མང་དུ་བྱ། ཁྱད་པར་སྣོད་བཅུད་རྟེན་དང་བརྟེན་པ་དང་སེམས་དཔའ་
གསུམ་བརྩེག་སོགས་བསྡུད་རིམ་ཁྱད་པར་ཅན་མང་དུ་བྱ་ཞིང་། སྙིང་ཁའི་ནཱ་ད་
ལ་སེམས་འཛིན་གཙོ་བོར་བྱས་པས་སེལ་བར་གདོན་མི་ཟའོ། །དེ་ལྟར་སྐྱོན་དང་
གེགས་སེལ་བ་ནི་ཤིན་ཏུ་གལ་ཆེ་སྟེ། ཡུར་བ་མེད་པར་ཆུ་དྲངས་ན་ཆུ་ཞིང་ཁར་
སླེབ་ཐབས་མེད་པ་བཞིན་དུ་རྩ་མ་བཅོས་པར་ལམ་བསྒོམས་ཀྱང་ཏིང་ངེ་འཛིན་
བརྟན་མི་སྐྱེ། ཡུར་བ་ཡོད་ཀྱང་ས་རྡོ་དང་སྨན་སྦྱིན་མ་བསལ་བ་ཆུ་དྲངས་ནའང།
ཕྱིར་འབོ་བ་ལྟར་རྩ་ནང་གི་ནད་མ་བསལ་བར་ལམ་བསྒོམས་ཀྱང་གེགས་ཆེ་
བོགས་ཆུང་
། ཡུར་བ་ལ་སྐྱོན་མེད་པར་ཆུ་ཞིང་གཉར་སླེབ་ཀྱང་སྐྱེས་བུས་ཞིང་ལ་
འགྲེམས་མཁན་མེད་ན་ཕྱོགས་གཅིག་ནས་བོ་སྟེ་མི་ཕན་པ་ལྟར། རྩ་ལ་སྐྱོན་མེད་
-463-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ཀྱང་རླུང་གི་ཁ་ལོ་མ་བྱས་པར་ལམ་བསྒོམས་ན་ཕྱོགས་རེར་གོལ་བར་འགྱུར་བས་
རླུང་གིས་སྦྱང་ཞིང་སྤེལ་བ་ལ་འབད་པ་གལ་ཆེ། ཞིང་ཐོག་ཏུ་ཆུ་ཐད་ཀར་ཁྲེམས་
ཀྱང་སྐམ་རློན་གང་དགོས་ཀྱི་ཚད་མ་སྙོམས་པར་ས་བོན་བཏབ་ཀྱང་མི་སྐྱེ་བས།
བྱིང་རྒོད་ཆ་མ་སྙོམས་ན་ལམ་གྱི་ཉམས་རྟོགས་ཀྱི་མྱུ་གུ་ཐད་ཀར་མི་ཐོན་པས་
བྱིང་རྒོད་ཀྱི་སྐྱོན་བསལ་ཏེ་བསྒོམས་ཞིང་། དེ་ལ་ནི། ལོ་ལེགས་དང་ནི་གདམ་
ངག་རྣམས། །བརྗེད་དང་བྱིང་དང་རྒོད་པ་དང་། །འདུ་མི་བྱེད་དང་འདུ་བྱེད་དེ།།
དེ་དག་ཉེས་པ་ལྔར་འཆད་དོ། །ཞེས་པའི་ཏིང་ངེ་འཛིན་གྱི་ཉེས་པ་ལྔ་སེལ་བ་
དང་༑ ༑གནས་དང་དེ་ལ་གནས་པ་དང་། །རྒྱུ་དང་འབྲས་བུ་ཉིད་དུའོ། །དམིགས་
པ་ རྗེད་པར་མ་གྱུར་དང༌། །བྱིང་དང་རྒོད་པ་རྟོག་པ་དང་། །དེ་སྤོང་མངོན་པར་
འདུ་བྱེད་དང༌། །ཞི་ཚེ་རྣལ་དུ་འཇུག་པའོ། །ཞེས་པ་ནི། དད་པ་བརྩོན་འགྲུས་
དང་༑ འདུན་པ་དང་ཤིན་སྦྱངས་དང་། དྲན་པ་དང་ཤེས་བཞིན་དང་། སེམས་པ་
དང་བཏང་སྙོམས་ཏེ་འདུ་བྱེད་བརྒྱད་རྟེན་ཚུལ་ལེགས་པར་ཤེས་ནས་བྱ་སྟེ། ཉེས་
པ་ལྔ་སྤོངས་འདུ་བྱེད་བརྒྱད། །བརྟེན་པའི་རྒྱུ་ལས་འབྱུང་བའོ། །ཞེས་རྫུ་འཕྲུལ་
རྐང་པ་བསྒོམས་པའི་སྐབས་སུ་རྒྱ་ཆེར་གསུངས་ཞིང་གཞན་ཡང་ཏིང་ངེ་འཛིན་གྱི་
ཚོགས་ལེ་སོགས་ནས་འབྱུང་བ་ཏིང་ངེ་འཛིན་བསྒོམས་པ་ཡན་ལག་རྣམས་ལ་
བསླབས་ཏེ་དགེགས་མེད་ཅིང་། བོགས་ཐོན་པར་བསླབས་པར་བྱའོ། །
གང་ལ་འབད་ན་ལམ་གྱི་མི་མཐུན་ཕྱོགས། ཕྱི་དང་ནང་གིས་བསྡུས་པ་
མ་ལུས་ཀུན། །ལེགས་པར་སེལ་བྱེད་ལམ་གྱི་ཡན་ལག་འདི། །སྤྱི་དང་ཁྱད་པར་
ལམ་ལ་རྣལ་འབྱོར་དུ། །བྱེད་འདོད་སྐལ་ལྡན་གདུལ་བྱའི་ཆེད་དུ་བྱས། །དགེ་
བས་རང་གཞན་མཆོག་དང་ཐུན་མོང་གི །དངོས་གྲུབ་མཆོག་གིས་རྟག་ཏུ་རོལ་
-464-



ཟབ་ལམ་རྡོ་རྗེ་རྣམ་འབྱོར་གྱི་གེགས་སེལ་རྣམ་གྲོལ་རོལ་མཚོ།
གྱུར་ཅིག །
ཅེས་ཟབ་ལམ་རྡོ་རྗེ་རྣལ་འབྱོར་གྱི་འཇུག་གི་ཡན་ལག་གེགས་སེལ་རྣམ་
གྲོལ་རོལ་མཚོ་ཞེས་བྱ་བ་འདི་ཡང་། གསུང་རབ་སྤྱི་དང་ཁྱད་པར་གྱི་ལུང་དང་
རྟོགས་པས་ལང་འཚོ་ཡོལ་བར་བྱས་པའི་དགེ་སློང་ལོ་ཙཱ་བ་ཤེས་རབ་རིན་ཆེན་
རྒྱལ་མཚན་དཔལ་བཟང་པོས་ཐམས་ཅད་འདུལ་ཞེས་བྱ་བ་མེ་མོ་ཕག་གི་རྒྱལ་གྱི་
ཟླ་བའི་ཉ་ལ་སྦྱར་བ་དགེ་ལེགས་འཕེལ། །འདིས་ཀྱང་སྤྱི་དགོས་རྒྱལ་བའི་བསྟན་
པ་རྒྱ་ཆེར་འབྱུང་བར་གྱུར་ཅིག། །། མཾ་གངྒ་ལཾ།། བྷ་ཝནྟུ་ཤུ་བྷཾ།
-465-



དཔེ་སྐྲུན་པ། རྒྱལ་མོ་འབྲུག་པ།
དཔེ་སྒྲིག་འགན་འཁུར་པ། ཚངས་པོ།
མདུན་ཤོག་མཛེས་འགོད་པ། འགྲོ་འདུལ་རྡོ་རྗེ།
མེས་པོའི་ཤུལ་བཞག་ལས།
དེབ་སོ་གསུམ་པ།
༄༅། །སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་
གསུང་འབུམ་པོད་ལྔ་པ་བཞུགས་སོ། །
（༥/༧)
སྟག་ཚང་ལོ་ཙཱ་བ་ཤེས་རབ་རིན་ཆེན་གྱིས་བརྩམས།
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་གིས་བསྒྲིགས།
ཀྲུང་གོའི་བོད་རིག་པ་དཔེ་སྐྲུན་ཁང་གིས་བསྐྲུན་ཏེ་བཀྲམ།
པེ་ཅིན་མོ་རིན་ཚོན་ཁྲི་པར་འདེབས་ཀུང་སིས་དཔར་བཏབ།
སྤྱི་ལོ་༢༠༠༧ལོའི་ཟླ་གསུམ་པར་པར་གཞི་དང་པོ་བསྒྲིགས།
སྤྱི་ལོ་༢༠ ༠ ༧ལོའི་ཟླ་གསུམ་པར་པར་ཐེངས་དང་པོ་བཏིབ།
དཔར་གྲུངས། ༠༠༠༡༢༥༠༠
ISBN978-7—80057—898-4/z. 501
དེབ་རེར་སྒོར། ༢༨.༠༠



出版人:周华
责任编辑:聪博
封面设计:多吉
图书在版编目(CIP)数据
大苍译师西绕仁青全集: 藏文
百慈藏文古籍研究室编北京:中国藏学出版社,2007.3
(先哲遗书.33)ISBN 978-7-80057-898-4
1.大… 1.百… .密宗 - 古籍 - 汇编
- 藏语 W. B946.6
中国版本图书馆CIP数据核字(2007)第027205号
先哲遗书(三十三)
大苍译师西绕仁青全集
(5/7)
大苍译师西绕仁青著
百慈藏文古籍研究室编辑整理
中国藏学出版社出版发行
北京墨人彩色印刷有限公司印刷
开本:880 x 1230毫米1/16 印张:15.25
2007年3月第1版 2007年3月第1次印刷
印数:0001-2500册
书号:ISBN978—7—80057-898-4/2.501
定价:28.00元



-=
=
ISBN 978-7-80057-898-4
| ISBN 978-7-80057-898-42,51,
定价:28.00 元
9787800578984">
