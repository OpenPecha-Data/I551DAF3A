༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
LCCN:
W2DB4577
n/a
ImageGroup:
ISBN:
11GS89956
9787800578984
Title:
གསུང་འབུམ། ཤེས་རབ་རིན་ཆེན
gsung 'bum/_shes rab rin chen
ཤེས་རབ་རིན་ཆེན་
Author:
shes rab rin chen
n/a
mes po'i shul bzhag 29-35
pe cin
krung go'i bod rig pa dpe skrun khang
2007
Descriptor:
Original Publication:
Place:
Publisher:
Date:
Volume:
Total Volumes:
TBRC Pages:
Introductory Pages:
Text Pages:
Scanning Information:
n/a
Inia
Scanned at M/S Satluj Infotech Images, E-45, Sector 27 Noida, District Gautam Buddha
Nagar, U.P. 201301 via New Delhi, IN for the Tibetan Buddhist Resource Center, 150 17th
st., New York, NY 10011, U.S.A 2006. Comments: Tibet Book House Book list February
2008



མེས་པོའི་ཤུལ་བཞག ༣༡་
རྣཅད་་བློབ་དཨིན 19jཁ༡༥༄༅L， །ཕྱག་རྒྱ་ ༤༠
' 'ཏིཏ་དབྱི་བ་བྱས་པས་དུས་བཀག དེབཀོས དུབ ད།
པོ།: 1:| དི ༡༢༥༣༡)
རྣཁ་ དམ་ད་བ་ཅན་དུ་ཁས་རྣམས་བར་རྒྱུསཔ་འབྱིས་
ཐབས་རྣམས་དད་ཨ་བྷིའི་མཁྲིས་པ་
དཔདི་ཡང་ནི་ན་མཱུ་ལཱ་པ་དར་བབ་ཀྱི་བརྒྱ་འབྱེ, དུས་རབ་བད།
homewogplatganololet
༧༡བར་༤༠ ཙ ་རཀྱིwག་ཆེi»གི་སང་ཆབ་མདརྣམ་ས་ཀྱིསvr
༡༠༣།༡ འབིསཟློག་ཐབ་པས་རུད་གྲུ་ཅུང་ཕྱིན་ཟ་སྦྱར་ར་བ
ཟབ་པར་ཁས་བྱེད་ཕབ་པ་ན་པ་ཉིད་ནསtགདན་པས་
བ་པོ་དེ་ཅ་ས་རྒྱབ་ལས་ཚནུབས་མའི་དུས་ཀྱི་འཆིང་རྒྱར་ཕྱིར་
དབཙན་གྱི་ཡིད་ལས་གྱི་དུང་མིང་པ་འཕེན་
དགའི ་ ཁ་བ་ཉིད་བྱ་འདི།
ཅཤར་ལས་བྱེད ས་པའི་བྱིང༌ རི་11 ས་སve
ན་ཤ་ཆཅདམ་པཎྜི་ཉན་ལ་ནན་དུ་བན་ཆུས་
6 ལྟ་ཁ་ཁབ་ཕྱི་ཕྱེད་ཙཎི་པ་གསལ་བར་མཛད་དེ། །བར
པའི་ཆེད་ཁྲག་བསུ་གདབ་པར༌སྐཁའ་བ་ཕལ་པ་ལྟ་
ལས་ལ་ནི་ས་ཡི་སུའོ་བཅས་ནས་བརྒྱབས་ནིམས་འབྱས་ཀྱི་རིགས་
དུའོ་ལེ་ཡོཀ་ཏག་ཀུ་ཡིན་འདིi
ILན ས་ལ་ཚ་ཞེབཅགས་སྦྱར་མལ་བས་ཀོསར་བ་ཀ་རིས་
ཞེ ས་བྲིས་མ། །ལས་ཨིའ་ཨུ་ཨེ་བྱེད་བཅས་
ད
****
A
:མ
+++ ༤ ཚན་> > ན0491111:34 རེད་ད། ༡༩༧༦༤)
ཀྱct@j༥༨ ཅ**?། 1:ཨ་ཕ༧༡༧་༦དཔ༠༠་
འཁོངོeཅུ་བདུ་རྦད་ཡིག་ovརྩོན་པ་ཉིདི་ན༠༠༠་
ཉིད་བྱུས་འདི་བའnཁྲིད་ དི ན་པ་རྒྱ་རས་ལ་འགྱུར་རམ་བ་རིག་
གཉི༠༩• • །མས་ལ་ཚད་ན་ནཨ (༡༦ ཨིར་
A :འ་དད་བླ་མའི་བ་རྣམས་ ཉིང་མ་
གང༨ ༣༨
པ
།
༄༅། །སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་གསུང་
འབུམ་པོད་གསུམ་པ་བཞུགས།
དཔལ་བརྩེ་བ།ས་བོད་ཡིག་དཔེ་རྙིང་ཞིབ་འཇུག་ཁང་ནས་བསྒྲིགས།
ཀྲུང་གོའི་བོད་རིག་པ་དཔེ་སྐྲུན་ཁང་།



༄༅། །སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་
གསུང་འབུམ་པོད་གསུམ་པ་
བཞུགས་སོ། །
Aks དུས པ་བདཙེ
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་བསྒྲིགས།
ཀྲུང་གོའི་བོད་རིག་པ་དཔེ་སྐྲུན་ཁང་།



མེས་པོའི་ཤུལ་བཞག་དཔེ་ཚོགས་བསྡུ་སྒྲིག་ལས་མིའི་མཚན་ཐོ།
སྤྱི་ཁྱབ་བསྡུ་སྒྲིག་འགན་འཁུར་བ་གཙོ་བོ། གཟན་དཀར་ཐུབ་བསྟན་ཉི་མ།
བསྡུ་སྒྲིག་འགན་འཁུར་གཞོན་པ་དང་། གཙོ་སྒྲིག་པ། ཀརྨ་བདེ་ལེགས།
གཙོ་སྒྲིག་གཞོན་པ། (བོད་ཀྱི་ཀ་མད་ཀྱི་གོ་རིམ་ལྟར）
འགྲོ་འདུལ་རྡོ་རྗེ། ཐུབ་བསྟན་ཉི་མ།
བསྡུ་སྒྲིག་པ།
བསྟན་འཛིན་བློ་གྲོས། ཟླ་བ་བསྟན་འཛིན། ཤེས་རབ་བཟང་པོ།
ཞུ་དག་དང་དཀར་ཆག་སྒྲིག་མཁན། །
ཐུབ་བསྟན་སྨོན་ལམ། ངག་དབང་བཟང་པོ། ཐུབ་བསྟན་ཉི་མ། བསྟན་འཛིན་བློ་གྲོས།
པར་སྒྲིག་ལག་རྩལ་པ། སྐལ་བཟང་ལྷ་མོ། ཚེ་རིང་སྒྲོལ་མ། ཡེ་ཤེས་ཆོས་མཚོ།
ཤེས་རབ་དཔལ་གཡང་། བསོད་ནམས་འབྲུག་རྒྱས།



7
སྟག་ཚང་ལོ་ཙཱ་བ་ཤེས་རབ་རིན་ཆེན་རྒྱལ་མཚན་དཔལ་བཟང་པོ།



༄༅། །དཔེ་སྐྲུན་གསལ་བཤད།
《མེས་པོའི་ཤུལ་བཞག་》ཅེས་པའི་དཔེ་ཚོགས་འདི་ནི་དཔལ་བརྩེགས་བོད་ཡིག་དཔེ་རྙིང་ཞིབ་འཇུག་
ཁང་གིས་བསྒྲིགས་ཤིང་འདི་ག་དཔེ་སྐྲུན་ཁང་དང་མཉམ་འབྲེལ་གྱིས་བསྐྲུན་པའི་དཔེ་རྙིང་དཔེ་ཚོགས་
ཤིག་ཡིན་ལ། དེ་ཡང་མཁས་དབང་གཟན་དཀར་རིན་པོ་ཆེ་ཐུབ་བསྟན་ཉི་མ་མཆོག་གིས་སྤྱིའི་གཙོ་སྐྱོང་
གནང་སྟེ། དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་གིས་ཉེ་བའི་ལོ་བཅུ་ཙམ་གྱི་རིང་ལ་འབད་
བརྩོན་ཆེན་པོས་བོད་ཀྱི་ས་གནས་གང་སར་བཞུགས་པའི་བོད་ཡིག་དཔེ་རྙིང་པོ་ཏི་ཁྲིར་ལོངས་པ་རང་
བྱུང་དང་མིའི་གནོད་འཚེས་འཇིག་ལ་ཉེ་བའི་ཉེན་ཁ་ལས་བསྐྱབས་ཏེ་ལེགས་པར་བསྒྲིགས་ཤིང་དཀར་ཆག་
ཏུ་བཏབ། དཔེ་ཐུམ་གསོལ། དཔེ་སྒྲོམ་བཞེངས་ཏེ་སྲུང་སྐྱོབ་མཛད་གནང་བ་དང་གནང་མུས་སུ་ཡོད་པ་ནི།
རང་རེའི་མེས་པོའི་ཤུལ་ནོར་སྲུང་སྐྱོབ་རྒྱུན་འཛིན་དང་བོད་རིག་པའི་གལ་ཆེའི་དཔྱད་གཞི་མཁོ་འདོན་
གྱི་ དགོས་པ་ཆེ་བ་མ་ཟད། རང་རྒྱལ་ མི་ རིགས་ རིག་གནས་ནོར་མཛོད་དར་རྒྱས་དང་སྲུང་སྐྱོབ་བགྱི་
བའི་འཕྲིན་ལས་གལ་ཆེན་ཞིག་རེད། །
ཉེ་ཆར་དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་དང་འདི་ག་དཔེ་སྐྲུན་ཁང་གཉིས་ཞིབ་
གྲོས་བྱས་མཐར། སྲོལ་རྒྱུན་རིག་གནས་སྲུང་སྐྱོབ་དང་བོད་རིག་པའི་དཔྱད་ཡིག་མྱུར་སྐྱོབ་དང་ཆ་ཚང་དུ་
གཏོང་བའི་དམིགས་ཡུལ་ངོས་འཛིན་གཅིག་གྱུར་ཐོག་《བཀའ་གདམས་དཔེ་དཀོན་གཅེས་བཏུས་》ཞེས་
པའི་དཔེ་རྙིང་དཔེ་དཀོན་གྱི་དཔེ་ཚོགས་ཆེན་མོ་ཞིག་མུ་མཐུད་ནས་ལེགས་སྒྲིག་ དང་ དཔེ་སྐྲུན་བྱེད་
བཞིན་ཡོད་པ་དང་། ད་ཆར་ཡང་དམིགས་ཡུལ་དགོས་པ་གཅིག་གྱུར་ཐོག་《མེས་པོའི་ཤུལ་བཞག་》
ཅེས་པའི་དཔེ་རྙིང་དཔེ་དཀོན་གལ་ཆེན་གྱི་དཔེ་ཚོགས་ཆེན་མོ་འདི་ཉིད་པར་སྐྲུན་བྱ་རྒྱུ་ཡིན་ལ། དེ་ཡང་སྔོན་
བྱོན་མེས་ པོ་ མཁས་ དབང་ དམ་ པ་དུ་མས་ ཤུལ་དུ་བཞག་ པའི་ གསུང་འབུམ་ དཔེ་ དཀོན་ གལ་ ཆེན་
རྣམས་དང་། འཐར་འཐོར་དུ་བཞུགས་པའི་དཔེ་དཀོན་གལ་ཆེན་དག་ཕྱོགས་གཅིག་ཏུ་བསྡུས་ཏེ་བསྒྲིགས་
པ་འདིའི་ནང་དོན་ཐད་ལ། ནང་དོན་རིག་པ་དང༌། གསོ་བ་རིག་པ། ཚད་མ་རིག་པ། སྒྲ་རིག་པ། བཟོ་རིག་
པ། ལོ་རྒྱུས། རྩིས་རིག་སོགས་བཅུ་ཕྲག་རིག་པའི་གནས་ཀུན་འདུས་པའི་དཔེ་དཀོན་ནོར་བུ་དགོས་འདོད་
ཀུན་འབྱུང་ལྟ་བུ་ཞིག་ཡིན། །



འདི་འདྲའི་དཔེ་སྐྲུན་མཉམ་ལས་ཀྱི་གོ་སྐབས་ལེགས་པོ་ངེད་ཅག་དཔེ་སྐྲུན་ཁང་ལ་ཐོབ་པ་ནི་ཤིན་ཏུ་སྐལ་
བ་བཟང་ཞིང་གཟི་བརྗིད་ཀྱི་འོས་འགན་ཞིག་ཏུ་བརྩིས་ཏེ་ལོ་འགའི་དཔེ་སྐྲུན་འཆར་གཞི་གཙོ་བོའི་ནང་དུ་
བཀོད་ཟིན་ཅིང་། ལས་གཞི་འདི་ལ་ཀྲུང་གོའི་བོད་རིག་པ་ཞིབ་འཇུག་ལྟེ་གནས་ཀྱི་དབུ་ཁྲིད་དང་རྒྱལ་ཁབ་
ཕྱི་ནང་གི་བོད་རིག་པའི་མཁས་དབང་དུ་མས་གདེང་འཇོག་དང་མཐོང་ཆེན་གྱིས་སྐུལ་མ་ཡང་ཐོབ།
《མེས་པོའི་ཤུལ་བཞག་》གི་མ་ཕྱི་ཕལ་ཆེར་ནི་དབུ་མེད་བྲིས་རྙིང་ཤ་སྟག་ཡིན་པས། མ་དཔེ་
གསལ་མི་གསལ་དང་སྐུང་ཡིག་མང་ཞིང་བྲིས་ཚུགས་འདྲ་མིན་གྱི་དབང་གིས་ཀློག་དཀའ་བའང་ཤིན་ཏུ་མང་
པོ་འདུག འོན་ཀྱང་དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་གིས་ལོ་མང་རིང་ཉམས་མྱོང་བསྡུ་
ལེན་དང་མཁས་དབང་དུ་མར་བཀའ་འདྲི་ཞུས་པར་རྟེན་ཡིག་གཟུགས་གསར་རྒྱག་དང་ཕྱོགས་སྒྲིག་ཐུབ་པ་
བྱུང༌། པར་ཤིང་དུ་འཁོད་ཡོད་པ་རྣམས་ཀྱང་དཔེ་རྙིང་གཞན་པ་དང་བསྡུར་ཏེ་གཏན་ལ་ཕབ་ཡོད་པ་
བཅས་ཏེ་ཞིབ་ཆ་དེབ་སོ་སོའི་བསྡུ་སྒྲིག་གསལ་བཤད་དུ་གཟིགས་པར་ཞུ།།
དཔེ་རྙིང་སྲུང་སྐྱོབ་དང་ཕྱོགས་སྒྲིག དཔེ་སྐྲུན་གྱི་ལས་ཀ་འདི་ལ་རྒྱབ་སྐྱོར་དང་ཐུགས་ཁུར་གནང་
མཁན་གྱི་མཁས་དབང་རྣམས་དང་། ལྷག་པར་དུ་ཀྲུང་གོའི་བོད་རིག་པ་ཞིབ་འཇུག་ལྟེ་གནས་ཀྱི་དབུ་ཁྲིད་
ལྷན་རྒྱས་དང༌། མཁས་དབང་ཐུབ་བསྟན་ཉི་མ་རིན་པོ་ཆེ་མཆོག་སོགས་ཀྱིས་རྒྱབ་སྐྱོར་དང་འཛུབ་སྟོན་གྱི་
བཀའ་དྲིན་བསྐྱངས་པ་ལ་སྙིང་ཐག་པ་ནས་ཐུགས་རྗེ་ཆེ་ཞུ་རྒྱུ་དང༌། དཔལ་བརྩེགས་ཞིབ་འཇུག་ཁང་
གི་འགན་འཛིན་པ་ལྷན་རྒྱས་དང༌། ཞུ་དག་པ། ཡིག་རྒྱག་པ་སོགས་མདོར་ན་ལས་གཞི་འདི་ལ་ལྷག་
བསམ་དང་འབད་བརྩོན་ཆེན་པོས་ཞབས་ཕྱི་ཞུ་མཁན་རྣམས་ལ་སྙིང་ཐག་པ་ནས་བཀའ་དྲིན་ཆེ་ཞེས་ཞུ་
རྒྱུ་དང་།
དཔེ་ཚོགས་འདིའི་དཔེ་སྒྲིག་དང་ཞུ་དག་ཐད་ལ་ཧ་ཅང་ནན་ཏན་དང་ཞིབ་ཚགས་བགྱི་ཁུལ་བྱས་
མོད། འོན་ཀྱང་ང་ཚོར་ཤེས་ཚད་དམན་པའི་དབང་གིས་ནོར་འཆུག་མི་ཉུང་བ་ཡོད་སྲིད་པས་དཔྱོད་ལྡན་དག་
གིས་ནོར་བཅོས་ཡོ་བསྲང་གི་དགོངས་འཆར་ལྷུག་སྩོལ་གནང་བར་ཞུ་ཞུ། །
ཞེས་ཀྲུང་གོའི་བོད་རིག་པ་དཔེ་སྐྲུན་ཁང་ནས།
སྤྱི་ལོ་༢༠༠༧ལོའི་ཟླ་བ་དང་པོའི་ཚེས་༡༠ལ།



སྔོན་འགྲོའི་ཞུ་ཚིག
དེ་ལ་འདིར་རང་ཅག་ཁ་བ་ཅན་གྱི་ཞིང་འདིར་ཆོས་རྒྱལ་ལོ་པཎ་རྣམས་
དང་༑ ས་དགེ་བཀའ་རྙིང་སོགས་ཀྱི་མཁས་ཤིང་གྲུབ་པ་བརྙེས་པའི་དམ་པའི་སྐྱེས་
བུ་རྣམས་ཀྱིས། བཤད་སྒྲུབ་ཀྱི་ཤིང་རྟ་ཆེན་པོ་བཅོ་བརྒྱད་རྗེས་འབྲང་དང་བཅས་
པའི་ཆོས་བརྒྱུད་དང་བཀའ་སྲོལ་མཐའ་དག་དང་། དེ་དང་རྗེས་སུ་འབྲེལ་བའི་ཐུན་
མོང་གི་རིག་གནས་སུམ་རྟགས་སྙན་ངག མངོན་བརྗོད་སྡེབ་སྦྱོར། སྐར་རྩིས་འབྱུང་
རྩིས༑ སྒྲ་ཚད་བཟོ་གསོ་སོགས་མདོ་སྔགས་རིག་གནས་དང་བཅས་པའི་གཞུང་
ལུགས་ཟབ་ཅིང་རྒྱ་ཆེ་བ་ཚང་ལ་མ་ནོར་བ་བསམ་གྱིས་མི་ཁྱབ་པ་ཞིག་འཆད་ཉན་
འགྱུར་གསུམ་དང་། བཤད་སྒྲུབ་ལས་གསུམ་གྱི་སྒོ་ནས་ཐོག་མར་སྲོལ་གཏོད།
བར་དུ་གཏན་ལ་ཕབ། རིམ་བཞིན་དར་རྒྱས་བཏང་བ་སོགས་འཛིན་སྐྱོང་སྤེལ་བར་
མཛད་པའི་བཀའ་དྲིན་བདག་རྐྱེན་ལ་བརྟེན་ནས། དབུས་གཙང་ཁམས་གསུམ་དུ་
བཞུགས་སོ་ཅོག་གི་གླེགས་བམ་ཐམས་ཅད་གཅིག་ཏུ་སྤུངས་ན་རི་རབ་ལྷུན་པོའི་
གཏོས་དང་མཉམ་ཞིང་། ཆོས་ཚན་གྱི་རྣམ་དབྱེ་ཇི་སྙེད་ཡོད་པ་གྲངས་སུ་བགྲང་ན་
ནམ་མཁའི་གཟའ་སྐར་ཚོགས་ཀྱང་སྐྱེངས་པར་བྱེད་པ་ཞིག་མཆིས་པ་ཙམ་དུ་མ་
ཟད་༑ རྒྱ་བལ་ཧོར་སོགས་ཀྱི་ཡུལ་གྲུ་ཀུན་ཏུའང་དར་ཁྱབ་ཆེ།
ད་ལྟའི་ཆར་བོད་རིག་པའམ་བོད་ཀྱི་ཤེས་རིག་ཅེས་སུ་གྲགས་པ་འདི་ཉིད་
-1-



སྔོན་འགྲོའི་ཞུ་ཚིག
འཛམ་གླིང་ཤར་ནུབ་ཀྱི་ཡུལ་གྲུ་དག་ཏུའང་མཆེད་དེ། དཔེར་ན། ཨོཀ་སི་ཕོར་དྷི་
དང་༑ ཧར་ཝིད་ལྟ་བུ་ཡོ་རོབ་དང་། ཨ་རི་སོགས་སུ་གྲགས་ཆེན་གྱི་སློབ་གྲྭ་ཆེན་མོ་
རྣམས་སུ་བོད་ཡིག་གི་དཔེ་མཛོད་ཆེན་པོ་ཡོད་པར་མ་ཟད། བོད་ཀྱི་ཆོས་དང་རིག་
གཞུང་སློབ་གཉེར་བྱེད་སའི་སྡེ་ཚན་དང་སློབ་མ་ཡང་མི་ཉུང་བ་ཡོད། །
ད་ནི་གོང་དུ་སྨྲས་པའི་བཤད་སྒྲུབ་ཤིང་རྟ་ཆེན་པོ་བཅོ་བརྒྱད་ཅེས་པ་དེ་གང་
དང་གང་ཡིན་པའི་ངོ་སྤྲོད་མདོ་ཙམ་ཞུ་ན། དེ་ཡང་ཇི་སྐད་དུ། འཇམ་མགོན་ཀོང་
སྤྲུལ་རིན་པོ་ཆེའི་ཞལ་ནས། ཆོས་བློན་ཐོན་མི་བེ་རོ་སྐ་ཅོག་ཞང་། །གནུབས་ཆེན་
རིན་བཟང་རྔོག་ལོ་ས་སྐྱ་པ། །བུ་སྟོན་བཤད་རྒྱུད་འདེགས་པའི་ཀ་ཆེན་བཅུ། ཞེས་
དང་༑ བོད་ཡུལ་སྒྲུབ་བརྒྱུད་ཤིང་རྟ་ཆེན་པོ་བརྒྱད། །རྙིང་མ་བཀའ་གདམས་ལམ་
འབྲས་ བཀའ་ བརྒྱུད་ པ། །ཤངས་ པ་ ཞི་ བྱེད་ སྦྱོར་ དྲུག་ བསྙེན་སྒྲུབ་བོ། །ཞེས་
གསུངས་པ་ལྟར། ཤེས་བྱའི་གཞུང་ལུགས་སྣ་ཚོགས་ཀྱི་འགྱུར་ཁྱད་དང་འཆད་ཚུལ་
གྱི་དབྱེ་བས་བཤད་རྒྱུད་འདེགས་པའི་ཀ་ཆེན་བཅུ་དང་། སྒྲུབ་པ་ཉམས་སུ་ལེན་
ཚུལ་ལ་བརྒྱུད་པའི་ཁྱད་པར་དང་མན་ངག་གི་དབྱེ་བས་སྒྲུབ་བརྒྱུད་འདྲེན་པའི་ཤིང་
རྟ་བརྒྱད་དེ། བཤད་སྒྲུབ་ཤིང་རྟ་ཆེན་པོ་བཅོ་བརྒྱད་རྗེས་འབྲང་དང་བཅས་པའི་
གསུང་རབ་རྒྱ་མཚོ་ལྟ་བུ་ཞིག བདག་ཅག་གི་ཡབ་མེས་གོང་མ་རྣམས་ཀྱིས་གཅེས་
པའི་ལུས་སྲོག་ལོངས་སྤྱོད་ཐམས་ཅད་ཕངས་པ་མེད་པར་བཏང་སྟེ། ཕྱི་རབས་རང་
རེའི་བརྒྱུད་འཛིན་རྣམས་ལ་འཕྲན་ཡུན་ཕན་བདེའི་དཔལ་ལ་དམིགས་ནས་བཞག་
པའི་ནོར་བུ་རིན་པོ་ཆེ་ཡིད་བཞིན་དབང་གི་རྒྱལ་པོ་མཐའ་ཡས་པ་ཞིག་མཆིས།
དེ་དག་ལས་མང་ཆེ་བ་རིག་གསར་ལོ་བཅུའི་གོད་ཆག་ཆེན་པོ་སོགས་དུས་
ཀྱི་རྒུད་པའི་དབང་གིས་སེམས་མེད་འབྱུང་བཞིའི་འཇིག་པ་དང་། སེམས་ལྡན་མི་



སྔོན་འགྲོའི་ཞུ་ཚིག
དང་མི་མིན་གྱི་གནོད་པས་ཉམས་ཉེས་ཆེན་པོར་གྱུར་པ་ནི་རྒྱ་བོད་ཡོངས་གྲགས་
ལྟར་ལགས།
རིག་གནས་གསར་བརྗེ་མཇུག་སྒྲིལ་བ་དང་ཆབས་ཅིག ཏང་གི་ཡང་དག་
པའི་སྲིད་ཇུས་ཀྱི་ཉི་འོད་སླར་ཡང་འཕྲོས་ཏེ། ཏང་དང་རྒྱལ་ཁབ་ཀྱིས་འགོ་ཁྲིད་
དང་རྩ་འཛུགས་གནང་ནས། དཔེ་རྙིང་འཐོར་བསྡུ་དང་། ལེགས་སྒྲིག དཔེ་སྐྲུན།
སྒྱུར་སྤེལ་སོགས་ཀྱི་སྒོ་ནས་རང་རིགས་ཀྱི་རིག་གནས་ཉམས་པ་སོར་ཆུད་དང་། མི་
ཉམས་གོང་འཕེལ་གྱི་བྱ་བར་སོ་སོའི་འཁོས་བསྟུན་གྱི་སྲི་ཞུ་སྒྲུབ་པའི་སྐལ་བ་
བཟང་པོའི་དཔལ་ལ་ལོངས་སུ་སྤྱད་དུ་ཡོད་པའི་སྐབས་འདིར། རང་རེའི་ཡབ་མེས་
རྣམས་ཀྱིས་བཞག་པའི་ཕ་ནོར་མང་པོ་ཞིག་ད་དུང་ཡང་ངེད་ཅག་གི་བསོད་ནམས་
ཀྱི་བགོ་སྐལ་དུ་ལྷག་ཡོད་པ་རྣམས་ལ་གཅེས་སྤྲས་ཆེན་པོས་སྲུང་སྐྱོབ་དང་དར་
སྤེལ་བྱེད་རྒྱུ་ནི་མེས་རྒྱལ་གྱིས་གནང་བའི་ལས་འགན་ཡིན་པར་མ་ཟད། འུ་ཅག་
བོད་ཀྱི་རིག་གནས་སློབ་གསོའི་བྱ་བར་ལེགས་སྐྱེས་འབུལ་མཁན་གྱི་རྒན་དར་
འབྲིང་གསུམ་གྱི་ཤེས་ཡོན་ཅན་ལ་མཚོན་ན། རང་རེའི་ཕྲག་པར་བབ་པའི་གཞན་
དྲིང་མི་འཇོག་པའི་གཟི་འོད་བླ་ན་འབར་བའི་འོས་འགན་མཆོག་ཏུ་གྱུར་པ་ཞིག་
ཀྱང་ཡིན་པར་སེམས།
དེར་བརྟེན། ཕྱོགས་དང་རིས་སུ་མ་ཆད་པའི་སྐྱེས་བུ་དམ་པ་རྣམས་ཀྱིས་
ལྗགས་རྩོམ་གནང་བའི་གསུང་རབ། བཤད་སྒྲུབ་ཤིང་རྟ་བཅོ་བརྒྱད་ལས་གྲུབ་པའི་
མདོ་སྔགས་ཀྱི་གཞུང་བཤད་དང་། ཆོས་འབྱུང་དང་གདན་རབས། རྣམ་ཐར་དང་
གསན་ཡིག་བརྡ་སྤྲོད་དང་སྙན་ངག རྩིས་དང་གསོ་རིག་སོགས་དཔེ་དཀོན་འཐོར་
བ་རྣམས་བསྡུས། ཆད་པ་རྣམས་བསབ། ཉམས་པ་རྣམས་ གསོས། འཁྲུགས་པ་
-3-



སྔོན་འགྲོའི་ཞུ་ཚིག་
རྣམས་བསྒྲིགས་ཏེ་དཔེ་ཚོགས་འགའ་རིམ་པ་བསྟར་ཆགས་སུ་པར་དུ་བསྐྲུན་པ་
དང་བསྐྲུན་རྩིས་ལས།
ད་ལན་འདིར་མཁན་རིན་པོ་ཆེ་ཚུལ་ཁྲིམས་རྒྱལ་མཚན་མཆོག་གིས་༢༠༠༢
ལོ་ནས་སྟག་ལོའི་གསུང་འབུམ་འཚོལ་བསྡུ་བྱ་དགོས་པའི་བཀའ་ཕེབས་པ་བཞིན།
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་ལོ་མང་རིང་འབད་རྩོལ་
བྱས་པ་བརྒྱུད། ད་ལན་ང་ཚོས་འཚོལ་བསྡུ་ཐུབ་པའི་སྟག་ཚང་ལོ་ཙཱ་བ་ཤེས་རབ་
རིན་ཆེན་གྱི་གསུང་འབུམ་པོ་ཏི་བདུན་དང་། ཁོང་གི་ཁུ་བོ་དཔོན་ཡིག་དཔལ་འབྱོར་
བཟང་པོས་མཛད་པའི་རྒྱལ་རབས་མང་པོའི་ལེགས་བཤད་རྣམ་གྲངས་ཡིད་འཛིན་
ནོར་བུའི་ཕྲེང་བ་བཅས་དེབ་བརྒྱད་པོ་མེས་པོའི་ཤུལ་བཞག་ཅེས་པའི་དཔེ་ཚོགས་
རིང་མོ་འདིའི་ནང་རིམ་པ་བསྟར་ཆགས་སུ་རྒྱ་ཆེའི་གཟིགས་པ་པོ་རྣམས་ཀྱི་སྤྱན་
ཟུང་ཡངས་པའི་འབབ་སྟེགས་སུ་འབུལ་རྩིས་ཡིན། །
འབྱུང་ཆར་ང་ཚོའི་དཔེ་ཚོགས་དཔར་སྐྲུན་ཞུ་རྒྱུའི་སྐོར་ལ་ལྷག་བསམ་ལྡན་
ཞིང་མཁྱེན་སྤྱན་ཡངས་པའི་མཁས་དབང་རྣམས་ཀྱིས་དགོངས་འཆར་གྱི་བཀའ་
སློབ་སྩོལ་གནང་དང་། དཔེ་དཀོན་གྱི་མ་ཕྱི་གཡར་གནང་གི་སྐྱབས་འཇུག་ཡོང་བ་
མཁྱེན་མཁྱེན། ། །
ཞོར་འཕྲོས་གསལ་འདེབས་ཞུ་བ། ལྷག་པར་དུ་ད་ལྟ་ལུས་ཀྱི་ལང་ཚོ་རྒྱས་
ཤིང་༑ སེམས་ཀྱི་བློ་གྲོས་བཀྲ་བའི་གཞོན་སྐྱེས་རྣམས་ལ་མཚོན་ན། སྙིང་པོས་
དབེན་ པའི་ ཁ་ ཕོ་འདོན་པ་ལས། ཟོལ་མེད་ཀྱི་ལྷག་བསམ་དཀར་པོ་སྙིང་ལ་
འཆང་༑ དོན་ལྡན་གྱི་རྣམ་དཀར་བྱ་བ་དང་དུ་ལེན། ལྷད་མེད་ཀྱི་ཆོས་དང་རིག་
གཞུང་སློབ་གཉེར་བྱེད། འཁོས་བསྟུན་གྱི་སྲི་ཞུའི་ལས་ཀ་ཅུང་ཟད་རེ་སྒྲུབ་ནུས་ན།
-4-



སྔོན་འགྲོའི་ཞུ་ཚིག་
མེས་རྒྱལ་ལ་ཞབས་ཏོག་འགྲུབ། རང་རིགས་ལ་ལེགས་སྐྱེས་འབུལ། རང་ཉིད་ཀྱི་
ལ་རྒྱ་མངོན་ཐུབ་པ་ཞིག་ཀྱང་འོང་བ་ནི་མཐོང་ཆོས་མངོན་གྱུར་ལགས་པས། དེ་
བཞིན་དགོངས་དབྱིངས་སུ་ཆུབ་པར་ཞུའོ། །
ཕྲན་འབྲོག་རྒན་འཁྱམས་པོ་ཐུབ་བསྟན་ཉི་མས།
སྤྱི་ལོ་༢༠༠༦པའི་ཟླ་ཚེས་ལ་གུས་ཕུལ།
=5-



བསྡུ་སྒྲིག་གསལ་བཤད།
སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་གསུང་འབུམ་འདི་ནི། རིས་མེད་
རྒྱལ་བསྟན་སྤྱི་ལ་ལྷག་བསམ་དང་དག་སྣང་མཆོག་ཏུ་མངའ་བ། དཔལ་ན་ལནྡྲའི་
མཁན་པོ་ཚུལ་ཁྲིམས་རྒྱལ་མཚན་དང་། གཟན་དཀར་མཆོག་སྤྲུལ་ཐུབ་བསྟན་ཉི་
མ་རྣམ་གཉིས་ཀྱི་ཐུགས་བསྐྱེད་ལས་ད་ལྟ་རྒྱ་ཆེའི་ཀློག་པ་པོ་རྣམས་ཀྱི་སྤྱན་ལམ་
དུ་འབུལ་རྒྱུ་བྱུང་བ་ཡིན། །
དེ་ཡང་མཁན་པོ་ཚུལ་ཁྲིམས་རྒྱལ་མཚན་མཆོག་གིས་དུས་དང་རྣམ་པ་
ཀུན་ཏུ་དཔེ་རྙིང་དཔེ་དཀོན་རྣམས་སྲུང་སྐྱོབ་བྱ་རྒྱུ་གལ་ཆེན་དུ་རྩིས་ཏེ་འབད་
རྩོལ་རྒྱ་ཆེན་གནང་བར་ཐོས་ལ། ཁྱད་པར་དུ་དཔེ་རྒྱུན་ཁ་འཐོར་དུ་གྱུར་པའི་རོང་
སྟོན་ཤེས་བྱ་ཀུན་རིག་གི་གསུང་འབུམ་དང༌། སྟག་ཚང་ལོ་ཙཱ་བ་ཤེས་རབ་རིན་
ཆེན་གྱི་གསུང་འབུམ་གཉིས་འཚོལ་བསྡུའི་ཆེད་འབད་རྩོལ་རྒྱ་ཆེན་གནང་སྟེ། པེ་
ཅིང་མི་རིགས་རིག་གནས་ཕོ་བྲང་དང་། འབྲས་སྤུང་དགོན། ས་སྐྱ་དགོན། རྩེ་པོ་
ཏ་ལ། ནང་སོག་དཔེ་མཛོད་སོགས་ས་གནས་མང་པོར་བཙལ་འཚོལ་དུ་སྐུ་དངོས་
ངོ་ཕེབས་གནང་ཞིང་། མ་ཟད་ཉིད་ཀྱི་སློབ་མ་ནོར་བྲང་ཨོ་རྒྱན། ཁམས་སྤྲུལ་



བསྡུ་སྒྲིག་གསལ་བཤད།
བསོད་ནམས་དོན་གྲུབ། བསོད་ནམས་ཚེ་འཕེལ། ཡུམ་ པ་ སོགས་ ལ་ བཀའ་
མངགས་གནང་སྟེ་འཚོལ་བསྡུ་མཛད་པས། རོང་སྟོན་བཀའ་འབུམ་འཚོལ་བསྡུ་
ཐུབ་པ་རྣམས་སྐུ་ཚ་བསོད་ནམས་ཚེ་འཕེལ་ནས་འགན་ཁུར་ཞུས་པ་བཞིན་ད་ལྟ་
དཔེ་སྐྲུན་ལེགས་གྲུབ་ཟིན་ཤིང༌། ཁོང་ཉིད་ནས་ཀྱང་ས་སྐྱ་གོང་མ་རྣམ་ལྔའི་
གསུང་འབུམ་སྡེ་དགེའི་ཤིང་པར་དུ་མ་འཁོད་པ་གསར་དུ་རྙེད་པའི་པོ་ཏི་གསུམ་
ཚར་ལྔ་བརྒྱ་པར་ཏེ་བཤད་གྲྭ་དང་གདན་ས་ཁག་ལ་གནང་ཞིང་། སྟག་ལོའི་
གསུང་འབུམ་འཚོལ་བསྡུ་དང་མྱུར་སྐྱོབ་ ཀྱི་བཀའ་མངགས་ གང་ གི་སློབ་མ་
ཀརྨ་བདེ་ལེགས་ལ་གནང་། དེ་ནས་སྤྱི་ལོ༢༠༠༢ལོའི་ཟླ་བ་དང་པོར་ཀརྨ་བད་་་་་
ལེགས་ཁམས་ཕྱོགས་ཀྱི་ས་གནས་ཁག་ཅིག་ཏུ་དཔེ་རྙིང་འཚོལ་བསྡུའི་ཆེད་འགྲོ་་་
ཁར་༑ སྐྱོགས་ལོ་ངག་དབང་བཀྲ་ཤིས་ཀྱི་ཕྱག་བྲིས་འཇམ་དཔལ་མཚན་བརྗོད་
སུམ་བིད་བྲིས་མ་བྱིན་ཅན་ཞིག་དང་། མི་དམངས་ཤོག་སྒོར་༡༠༠༠ཐམ་པ། ཁ་
བཏགས་ཉིན་མོ་བདེ་ལེགས་བཅས་གནང་ནས་ཞལ་ཏ་གང་མང་དང་། ལས་ཀ་
ལེགས་གྲུབ་ཡོང་བའི་ཤིས་སྨོན་ཀྱང་མཛད། ཀརྨ་བདེ་ལེགས་ནས་ཁམས་ཕྱོགས་
ཀྱི་ལས་ཀ་རྣམས་གྲུབ་ཏེ། འབྲས་སྤུངས་དགོན་གྱི་དཔེ་རྙིང་མྱུར་སྐྱོབ་བྱེད་སྐབས་
མཁན་རིན་པོ་ཆེ་ཞི་བར་གཤེགས་ཟིན་མོད། ཁོང་གིས་མཁན་རིན་པོ་ཆེའི་ཞལ་
ཆེམས་དང༌། གཟན་དཀར་མཆོག་སྤྲུལ་ཐུབ་བསྟན་ཉི་མ་མཆོག་ནས་མ་དཔེ་
འཚོལ་ བསྡུའི་ འགྲོ་ སོང་དང་བཀའ་ སློབ་ མཛུབ་ སྟོན་འོག སྟག་ ལོའི་ གསུང་
འབུམ་ལོ་ངོ་ལྔ་ཡི་རིང་མདོ་ཁམས་དབུས་གཙང༌། ཕྱི་གླིང་གི་དཔེ་མཛོད་ཁག་



བསྡུ་སྒྲིག་གསལ་བཤད།
ཅིག་གཙོས་རྒྱལ་ཁབ་དང་ས་གནས་མང་པོ་ནས་འབད་འཚོལ་བྱས་ནས་རྙེད་པའི་
ཆོས་ཚན༦༥ལ་པོད་བདུན་དང་། སྟག་ལོའི་ཁུ་བོ་དཔོན་ཡིག་དཔལ་འབྱོར་བཟང་
པོས་མཛད་པའི་རྒྱལ་རབས་མང་པོའི་ལེགས་བཤད་རྣམ་གྲངས་ཡིད་འཛིན་ནོར་
བུའི་ཕྲེང་བ་བཅས་འཇའ་ལུས་སུ་འགྲོ་ལ་ཁད་ཀྱི་དཔེ་རྙིང་འདི་དག་དེབ་ཆུང་
བརྒྱད་དུ་བགོས་ཏེ། ངེད་དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་
གིས་གཉེར་བའི་མེས་པོའི་ཤུལ་བཞག་ཅེས་པའི་དཔེ་ཚོགས་ཀྱི་ཁོངས་སུ། སྤར་
སྐྲུན་ཞུས་ཏེ་མཁྱེན་ལྡན་གཟིགས་པ་པོ་རྣམས་ཀྱི་སྤྱན་ལམ་དུ་འབུལ་རྒྱུ་ཡིན།
སྤྱིར་སྟག་ལོའི་བཀའ་འབུམ་ལ་སྟག་ལོའི་དངོས་སློབ་རྒྱལ་ཚབ་འཇམ་
དབྱངས་ཆོས་ཀྱི་དཔལ་འབྱོར་གྱིས་གསུང་འབུམ་ཕྱོགས་སྒྲིག་བྱས་པ་ཀུན་ལ་པོ་
ཏི་བཅུ་གྲངས་ཙམ་ཞིག་ཡོད་པར་ཤེས་ རབ་ རིན་ཆེན་ གྱིས་མཛད་པ་འཇམ་
དབྱངས་ཆོས་ཀྱི་དཔལ་འབྱོར་གྱི་རྣམ་ཐར་ལས་གསུངས་ཤིང་།
གཞན་ཡང་སྟག་ལོའི་ཉེ་གནས་ལྷ་ཡི་དབང་ཕྱུག་དང་། དགེ་སློང་གྲུབ་པ་
རྒྱལ་མཚན་སོགས་ཀྱིས་གཙང་ཆོས་འཁོར་སྒང་དུ་སྟག་ལོ་ཞི་བར་གཤེགས་ནས་
ལོ་བདུན་སོང་བ། བོད་རབ་བྱུང་བརྒྱད་པའི་ཤིང་འབྲུག་སྤྱི་ལོ་༡༤༨༤ལོར་ཤིང་
སྤར་དུ་བརྐོས་པའི་རིག་གནས་ཀུན་ཤེས་རྩ་འགྲེལ་དང་། ཡང་དེ་ནས་ལོ་བཞི་
སོང་བ་ས་སྤྲེལ་ལོར་དུས་འཁོར་དཀྱིལ་ཆོག་སོགས་ཁག་གཅིག་ཤིང་སྤར་ལ་
བཀོད་པ་མཇལ་རྒྱུ་བྱུང་བ་དང་། རྣམ་ཐར་ཁ་སྐོང་དུའང་འཇམ་དབྱངས་ཆོས་ཀྱི་
དཔལ་འབྱོར་གྱིས་སྟག་ལོའི་བཀའ་འབུམ་པུ་ཏི་བཅུ་གསུམ་ཕྱོགས་གཅིག་ཏུ་
བསྡེབས་པར་གསུངས་པ་དང༌། ད་ལྟ་ང་ཚོས་མ་དཔེ་བྲིས་མ་རྙེད་སོན་བྱུང་བ་



བསྡུ་སྒྲིག་གསལ་བཤད།
མང་པོ་ལ་ཤིང་སྤར་ གྱི་སྤར་བྱང་འཁོད་ཡོད་པ་བཅས་ལ་གཞིག་ན། གསུང་
འབུམ་ཕལ་ཆེ་བ་ཤིང་སྤར་ལ་བརྐོས་ཀྱང་རྗེས་སུ་དུས་ཀྱི་འཕོ་འགྱུར་གྱི་རྐྱེན་
པས་ཉམས་ཆག་ཤོར་བ་མངོན། །
སྟག་ལོའི་བཀའ་འབུམ་གྱི་དཀར་ཆག་ཕྱོགས་གཅིག་ཏུ་བསྡེབས་པ་ཞིག་
ད་སྔོན་མ་མཇལ་ཡང་། རང་རྣམ་ལས་གསུང་པ་དང་། རྒྱལ་ཚབ་འཇམ་དབྱངས་
ཆོས་ཀྱི་དཔལ་འབྱོར་གྱི་རྣམ་ཐར། དུས་འཁོར་སྤྱི་དོན་བསྟན་པ་རྒྱ་མཚོ་སོགས་
རང་ གཞུང་ དག་ ལས་ ཁ་ འཕངས་ པ་ ལས་ གསལ་ བ་ ལྟར་ན། གཞུང་ལུགས་
གྲགས་ཆེན་བཅོ་བརྒྱད་སོགས་གཙོ་བོར་མདོ་ཕྱོགས་ཀྱི་འགྲེལ་བ་དང་། གསང་
འདུས་བདེ་མཆོག་ཀྱེ་རྡོར་དུས་འཁོར་སོགས་ཀྱི་རྒྱུད་འགྲེལ་དང་དཀྱིལ་ཆོག་
སོགས་ཆོས་ཚན་ཉིས་བརྒྱ་བརྒྱད་ཅུ་ཙམ་ཡོད་པར་མངོན་ཡང་། ད་ལྟ་ངེད་དཔལ་
བརྩེགས་བོད་ཡིག་དཔེ་རྙིང་ཞིབ་འཇུག་ཁང་གིས་ལོ་ངོ་ལྔ་ཡི་རིང་འཚོལ་བསྡུ་
ཐུབ་པར་ཆོས་ཚན༦༥ཙམ་ལས་མ་རྙེད། འོན་ཀྱང་གཞུང་སྒེར་འགའ་ཤས་ཀྱི་
ཕྱག་ལ་སྟག་ལོའི་གསུང་ཚན་པ་ཁ་ཤས་ཡོད་ཚུལ་ཐོས་པས། དཔེ་གཡར་རྒྱུའི་རེ་
བ་ཞུས་པར་དོན་སྨིན་མ་བྱུང་བར་བློ་ཕམ་དང་ཡིད་ཆད་ངང་རེ་ཞིག་དེབ་ཆུང་
བདུན་པོ་འདི་སྤར་བསྐྲུན་ཞུས་པ་ཡིན། ད་དུང་ཆོས་ཚན༢༠༠ལྷག་ཙམ་མ་འོང་
པར་འཚོལ་བསྡུ་བྱ་དགོས་པ་རྣམས་མཚན་ཐོ་ཟུར་དུ་བཀོད་ཡོད་པས་སྤྱི་དང་བྱེ་
བྲག་གི་བསྟན་ལ་ཁ་ཙམ་མིན་པར་ལྷག་བསམ་ཞིག་གལ་སྲིད་མཆིས་ན་སྙིང་
པོས་དབེན་པའི་ཁ་ཕོ་འབྲུག་སྐད་ལྟར་ཆེམས་ཤིང་། ཕྱོགས་ལྷུང་གི་ཐོག་མདས་
རྒྱལ་བསྟན་མཐུན་སྒྲིལ་གྱི་གསེར་མཁར་གཏོར་བ་ལ་མ་བརྩོན་པར། བསྟན་དང་
འགྲོ་བར་སྨན་པའི་གསུང་རབ་དཔེ་རྙིང་དག་འཚོལ་བསྡུ་དང་མྱུར་སྐྱོབས་བྱ་



བསྡུ་སྒྲིག་གསལ་བཤད།
རོགས་ཞེས་ཐལ་མོ་སྙིང་ཁར་སྦྱར་ཏེ་གསོལ་བ་ལན་བརྒྱར་འདེབས་པ་ལགས། །
བཀའ་འབུམ་འདིའི་མ་དཔེ་འཚོལ་བསྡུ་དང་དཔེ་སྒྲིག་འགན་འཛིན་ཀརྨ་
བདེ་ལེགས་དང༌། སྤྱི་ཁྱབ་ལས་ཀའི་འགན་ཁུར་བ་མཁན་པོ་འགྲོ་འདུལ་རྡོ་
རྗེ་གཉིས་ཡིན། ཞུ་དག་ཐེངས་དང་པོ་དང་གཉིས་པ་ཐུབ་བསྟན་སྨོན་ལམ་དང་
ངག་དབང་བཟང་པོ་གཉིས། ཞུ་དག་ཐེངས་གསུམ་པ་དང་མཐའ་མའི་ཞུས་ཆེན་
གུས་པས་ཁུར་བླང་ནས་ཞུས་པ་ཡིན། མ་དཔེའི་སྐུང་ཡིག་རྣམས་གཞུང་གོང་འོག་
དང་
། དཔེ་མི་འདྲ་བ་ཁག་ཞིབ་བསྡུར་ཐོག་འཕྱུགས་མེད་དུ་བཀྲལ་པ་དང་། ཕྲད་
སྦྱོར་ཡིག་ནོར་མངོན་གསལ་དག་བཅོས་པ་ཕུད། མ་དཔེའི་ནང་དོན་ལ་བཅོས་
ལྷད་སྤུ་ཙམ་ཡང་མ་བྱས་པར་ཐ་ན་ཡུལ་སྐད་ཐད་ཀར་བྲིས་པ་རྣམས་ཀྱང་རང་
སོར་བཞག་ཡོད། ཆེས་དཔེ་རྙིང་གི་དབང་གིས་ཚིག་འབྲུ་མི་གསལ་བ་དང་། རྩ་
ཆད་སོང་རིགས་ལ་འོལ་ཚོད་ཀྱིས་ཁ་མ་སྣང་བར་ཚག་རྟགས་་་་་་་རྒྱབ་སྟེ་སྟོང་
པར་བཞག་ཡོད།
རྩིས་འཁོར་ནང་དུ་བླུགས་པའི་འགྲོ་སོང་སོགས་ནི་དཔལ་བརྩེགས་ཞིབ་
འཇུག་ཁང་གིས་ཞུས་ཤིང་། །
སྤར་སྐྲུན་ གྱི་ འགྲོ་སོང་ཆེས་བྲིན་བོད་ སྨན་ ཁང་ནས་ བཏང་ བ་ དང་
གཞན་ཡང་ཞུ་དག་བྱེད་སྐབས་འགྲོ་སོང་ལ་རོགས་རམ་གནང་མཁན་མཁན་པོ་
རྟ་མགྲིན་རྡོ་རྗེ་དང་། ཁམས་སྤྲུལ་བསོད་ནམས་དོན་གྲུབ། སྒྲ་ཊིཀ་ཞུ་དག་པ་
གླིང་དབོན་པདྨ་སྐལ་བཟང་དང་རྡོ་རྗེ་ཉི་མ། ཞུ་དག་སྤྱིའི་བརྡ་གསར་རྙིང་སོགས་
ལ་གྲོགས་དན་པ་བསྟན་འཛིན་བློ་གྲོས། རྩིས་འཁོར་དེབ་སྒྲིག་པ་ཚེ་རིང་སྒྲོལ་མ།
-10-



བསྡུ་སྒྲིག་གསལ་བཤད།
སྐལ་བཟང་ལྷ་མོ། ཤེས་རབ་དཔལ་གཡང་། ཡེ་ཤེས་ཆོས་མཚོ་སོགས་ཀྱིས་
བགྱིས་ཏེ་རྒྱ་ཆེའི་ཀློག་པ་པོ་རྣམས་ཀྱི་སྤྱན་ལམ་དུ་འབུལ་ཐུབ་པ་བྱུང་།
ཞེས་དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་
ཐུབ་བསྟན་ཉི་མས་སོ། །
-I-



༄༅། །སྟག་ཚང་ལོ་ཙཱ་བའི་རྣམ་ཐར་མདོར་བསྡུས་དད་
པའི་ས་བོན། །
ཁམས་གསུམ་ཆོས་ཀྱི་རྒྱལ་པོ་གཙང་སྟག་ཚང་གི་ལོ་ཙཱ་བ་སྒྲ་པ་ཤེས་རབ་
རིན་ཆེན་ནམ་སྟག་ལོ་སྨྲ་བའི་ཉི་མ་ཞེས་བྱ་བ་མཁས་བཙུན་བཟང་གསུམ་འཆད་
རྩོད་རྩོམ་གསུམ་གྱི་ཆ་ལ་གངས་ཅན་གྱི་མཁས་པ་ཀུན་གྱི་གཙུག་ན་རྒྱལ་མཚན་
གྱི་ཏོག་ལྟར་མངོན་པར་མཐོ་ཞིང་སྙན་པའི་གྲགས་དཀར་སྲིད་རྩེའི་གོང་བ་ལས་
ཀྱང་ཆེས་ཆེར་བརྒལ་བ། མདོ་སྔགས་རིག་གནས་དང་བཅས་པ་ལ་མི་འཇིགས་
པའི་སྤོབས་པ་ཐོབ་པ། བདུད་དང་ཕྱིར་རྒོལ་བ་གང་གིས་ཀྱང་འགྲན་པའི་རྔོ་མི་
ཐོགས་པ་ལྷག་བཅས་འགྲོ་བ་ཀུན་གྱི་སྐྱབས་དང་དཔུང་གཉེན་གཅིག་པུར་གྱུར་
པ་དེ་ཉིད་ཀྱི་རྣམ་པར་ཐར་པ་མདོ་ཙམ་ཞིག་བརྗོད་པ་ལ། །
དེ་ཡང་སྐུ་བལྟམས་པའི་ཡུལ་ནི་འཛམ་གླིང་ས་ཡི་ཐིག་ལེ་གངས་ཅན་བོད་
ཆེན་པོའི་ལྗོངས་འདིར། ཆོས་དང་རིག་པའི་འབྱུང་གནས་དབུས་གཙང་ས་ཡི་ཆ་
ལ་སྟོད་སྨད་གཉིས་སུ་ཕྱེ་བའི་སྟོད་གཙང་གི་ཕྱོགས་། དེ་ལ་ཡང་གཡས་རུ་དང་
གཡོན་རུ་གཉིས་སུ་ཕྱེ་བའི་གཙང་གཡས་རུ་ལང་འགྲོ་ཁང་དམར་ཞེས་པར།
ཡུལ་གྱི་དགེ་བཅུ་ཚང་བའི་གནས་སུ། ཡབ་དོན་གྲུབ་རྒྱལ་པོ་དང་ཡུམ་ལྷ་མོ་རྒྱལ་
གཉིས་ཀྱི་སྲས་སུ་རབ་བྱུང་བདུན་པའི་ཤིང་བྱ་ལོར་དགེ་ལེགས་ཀྱི་མཚན་མ་དང་
བཅས་ཏེ་སྐུ་འཁྲུངས།



སྟག་ཚང་ལོ་ཙཱ་བའི་རྣམ་ཐར་མདོར་བསྡུས་དད་པའི་ས་བོན།
དགུང་ལོ་གསུམ་ནས་ལོ་ཆེན་ཆོས་ཀྱི་རྒྱལ་པོ་སྐྱབས་མཆོག་དཔལ་བཟང་
པོའི་དྲུང་དུ། སྐྱབས་ གསུམ་ འཛིན་ པའི་ དགེ་བསྙེན་གྱི་སྡོམ་ པ་ ཡང་ དག་ པ་
མནོས་༑ མཚན་ དཀོན་ མཆོག་ སྐྱབས་ ཞེས་ གསོལ། དགུང་ གྲངས་ བདུན་ ལ་
ཕེབས་སྐབས་རིག་གནས་ཀུན་གྱི་ཕྱི་མོ་ཡི་གེ་འབྲི་ཀློག་བསླབས་པས་ཟླ་བ་
གཅིག་གི་རིང་ལེགས་པར་མཁྱེན། དེ་མཚམས་སློབ་དཔོན་ཐག་རིང་དུ་འབྱོན་
དགོས་པའི་རྐྱེན་བྱུང་ནས། ཡིག་ཕྲུག་བཅོ་ལྔའི་སྐོར་ཡོད་པ་གྱེས་པར་ཆས་པ་ན།
སློབ་དཔོན་ གྱིས་ ཁོང་ལ་ཡིག་ ཕྲུག་ རྒན་པོ་རྣམས་ ཀྱིས་འཁྲིད་ གྲོགས་ གྱིས་
གསུངས་ནས་མ་གྱེས་པར་སོ་ནམས་རན་རན་དུ་བསྐྱངས་པས་ཀུན་གྱིས་ངོ་
མཚར་དུ་འཛིན་པ་ལ་སོགས་སྐུ་ན་གཞོན་ནུ་ཉིད་ནས་མཁྱེན་རབ་ཀྱི་གྲགས་
དཀར་ཕྱོགས་ཀུན་ཏུ་འབར། གཞན་ཡང་སྐུ་གཞོན་ནུ་ཉིད་ནས་ཚེ་སྔོན་གི་བག་
ཆགས་བཟང་པོའི་མཁྱེན་བརྩེའི་ཀློང་རྡོལ་བའི་ཆོས་རྒྱལ་མ་ལྟ་བུའི་བསྟོད་པ་དང་
སྨོན་ལམ་ཙམ་ནི་ལན་རེ་བྲིས་པས་བློ་ལ་ཟིན་ཞིང་། ལོ་རྒྱུས་འབྲིང་པོ་ཙམ་ནི་
གདངས་མ་འདོན་པ་ཐོས་པ་ཙམ་གྱི་བློར་ཟིན་པ་སོགས་མཁྱེན་པ་དང་། རྒྱལ་
སྲས་ཐོགས་མེད་ཀྱི་རྣམ་ཐར་བཀློགས་པས་དད་གུས་ཀྱི་མཆི་མ་འཁྲིགས་ནས་
ཀློག་མཚམས་འཇོགས་དགོས་པ་སོགས་དམ་ པའི་ རིགས་ཀྱི་མོས་གུས་གཏིང་
ཚུགས་པ་དང་། བཟོད་དཀའི་སྡུག་བསྔལ་གྱི་མནར་བའི་མཐའ་མེད་འགྲོ་བ་
རྣམས་ལ་སྙིང་རྗེ་དང་། ངེས་འབྱུང་གི་ཀུན་བསླངས་དྲག་པོས་ ཁྱིམ་ནས་ཁྱིམ་
མེད་པར་རབ་དུ་བྱུང་བའི་ཐུགས་འདུན་ཟབ་མོ་ཡོད་པར་གནས་སྐབས་མངོན་
འགྱུར་མ་བྱུང་ཡང་། །
གཞོན་ནུའི་དུས་ནས་ཀྱང་བཅོམ་ལྡན་གྲགས་པ་འཕེལ་དང་། རྒྱལ་སྟོན་
-13-



སྟག་ཚང་ལོ་ཙཱ་བའི་རྣམ་ཐར་མདོར་བསྡུས་དད་པའི་ས་བོན།།
རིན་པོ་ཆེ་སོགས་ཡོངས་འཛིན་བཅུ་ཕྲག་ལྷག་ལས་དབང་ལུང་དང་སྐྱབས་ཁྲིད་
མང་དུ་ཞུས། དགུང་ལོ་བརྒྱད་ཙམ་ལ་ཐོབ་རྒྱལ་དུ་ཡིག་མཁན་ལ་འབོད་མི་
བསྟུད་མར་ བྱུང་ བར་ ལོ་ བརྒྱད་ ཀྱི་ རིང་ བཞུགས། དེའི་ རིང་ ལ་ ཡང་ འཇམ་
དབྱངས་ཀྱིས་རང་གིས་དམ་བཅས་པའི་གཟུངས་རིང་སྟོང་ཕྲག་རེ་དང་། མཚན་
བརྗོད་གང་འགྲུབ། སྒྲོལ་མ་དང་རྣམ་རྒྱལ་ཉི་ཤུ་རྩ་རེ་ཆགས་མེད་བྱས། རྩིས་དང་
ཡི་གེ་རྡོ་དང་མཆོངས་ལ་སོགས་པ་ཕོ་རྩལ་སྣ་དགུ་སོགས་ཡོན་ཏན་དུ་མ་དང་
ལྡན་པའི་མཐོང་ཐོས་ཀུན་གྱིས་སྙན་པ་སྒྲོག་པ་བྱུང་། དེ་དུས་ཙམ་ན་རིན་སྤུངས་
ནང་སོ་ནོར་བཟང་སྐུ་མཆེད་ཀྱིས་ཕྱག་ཕྱིར་སྡོད་དགོས་ཞེས་ནན་གྱིས་གསུངས་
ཤིང་༑ ཁྱད་པར་རིན་སྤུངས་ནང་སོ་དཔོན་གྱིས་གཞིས་དང་གཞི་བ་སྦྲགས་ནས་
སྟེར་བ་སོགས་གནས་སྐབས་ཀྱི་ཕུན་ཚོགས་དུ་མ་མངོན་དུ་གྱུར་ཡང་། །
བདག་ཉིད་ཆེན་པོ་འདིས་ནི་སྲིད་རྩེ་ནས་མནར་མེད་བར་གྱི་འཁོར་བའི་
གནས་རིས་མཐའ་དག་མེ་མུར་འོབ་དང་། དུག་སྦྲུལ་གྱི་ཚང་ལྟར་མཐོང་བའི་ངེས་
འབྱུང་རྣམ་པར་དག་པས་རྒྱུད་བསྐུལ་ནས་དགུང་ལོ་ཉི་ཤུ་པར་ཆོས་འཁོར་དུ་རབ་
བྱུང་སྒྲུབ་པར་གསང་ཐབས་ཀྱི་ཕེབས། དེ་ཡི་ཉིན་མོ་ནས་འབྲོམ་སྟོན་རིན་པོ་
ཆེའི་རྣམ་འཕྲུལ་མཁན་རིན་པོ་ཆེ་སེང་གེ་རྒྱལ་མཚན་དཔལ་བཟང་པོས་མཁན་
པོ་མཛད། ལུག་ཚང་རིན་པོ་ཆེ་ཚུལ་ཁྲིམས་དཔལ་བཟང་པོས་སློབ་དཔོན་མཛད།
སློབ་དཔོན་རིན་པོ་ཆེ་གྲགས་བཟང་པས་དུས་གོ་བ་མཛད་ནས་ཁྱིམ་ནས་ཁྱིམ་
མེད་པར་རབ་ཏུ་བྱུང་ཞིང་བསྙེན་པར་རྫོགས། མཚན་ལ་ཤེས་རབ་རིན་ཆེན་རྒྱལ་
མཚན་དཔལ་བཟང་པོ་ཞེས་གསོལ།
དེ་ནས་ཞག་ཤས་མཚམས་གསུང་རབ་ཀུན་གྱི་མིག་གཅིག་པུར་གྱུར་པའི་
-14-



སྟག་ཚང་ལོ་ཙཱ་བའི་རྣམ་ཐར་མདོར་བསྡུས་དད་པའི་ས་བོན།
ཕར་ཕྱིན་གྱི་གཞུང་ལ་གསན་ཞིང་བུ་ཊིཀ་བློར་བཟུང་ལོ་ཆེན་གྱི་དུས་ཆེན་ཉིན་
ཚིག་དོན་གྱི་ཆ་ལ་ལྷག་ཆད་དང་ནོར་འཁྲུལ་བྲལ་བའི་སྒོ་ནས་ལེགས་པར་བཤད་
པས་གཟུར་གནས་བློ་ལྡན་ཀུན་གྱི་ཡིད་དབང་འཕྲོག་པས་དེ་དག་གི་བསྔགས་
བརྗོད་ཀྱི་མེ་ཏོག་འཐོར། དེའི་ཕྱི་ལོ་སྟོན་ཀར་ལོ་ཆེན་གྱི་དུས་མཆོད་ཉིན་མཁས་
མང་ཀྱི་དབུས་སུ་མདོ་རྩའི་གྲྭ་སྐོར་བྱས་པས་མཁན་རིན་པོ་ཆེ་ལེགས་པར་དགྱེས་
ཏེ་བསྔགས་བརྗོད་དང་བཅས། ཁྱོད་ཀྱི་གྲྭ་སྐོར་པོ་ཏི་རེ་རེ་ལ། ངེད་ཀྱིས་གོས་སྣ་
རེ་རེ་སྟེར་གསུང་ཞིང་དགྱེས་ཚོར་ཆེན་པོ་མཛད། དེ་ནས་ཆོས་རྗེ་བྱང་སེམས་ཆེན་
པོའི་དྲུང་མངོན་པ་ཀུན་བཏུས་དང་། དེ་རྗེས་མཛོད་ཀྱི་བཤད་ཁྲིད་གསན། ཆོས་
རྗེ་མཁྱེན་རབ་དབང་ཕྱུག་གྲགས་པ་བཟང་པོ་ལས། ཕར་ཚད། འདུལ་བ། མངོན་
པ་གོང་འོག རྩ་འཇུག་བཞི་གསུམ། བྱམས་ཆོས་ཕྱི་མ་བཞི་རྣམས་ཀྱི་འགྲེལ་བ་
དང་བཅས་པའི་བཤད་པ་གསན་ཞིང་། སློབ་གཉེར་དེ་དག་གི་རིང་ལ་ཡང་། རྒྱ་
སྟོན་རིན་པོ་ཆེའི་དྲུང་དུ། ཀྱེ་རྡོར། གཤེད་དམར། འཇིགས་བྱེད་སོགས་ཀྱི་དབང་
བསྐུར་དང༌། སློབ་དཔོན་རིན་པོ་ཆེའི་དྲུང་དུ། གསང་འདུས་འཕགས་ལུགས་ཀྱི་
བསྐྱེད་རྫོགས་ཞུས་ཤིང་། གྲངས་བསྙེན་རྫོགས་པར་བསྐྱལ། སེམས་དཔའ་
ཆེན་པོ་གཞོན་ནུ་རྒྱལ་མཆོག་པའི་དྲུང་དུ། གཞུང་ཁྲིད་དང་རྗེས་གནང་འགའ་
ཞིག་གསན། གཞན་ཡང་སློབ་དཔོན་རིན་པོ་ཆེའི་དྲུང་དུ་གསང་འདུས་འཕགས་
ལུགས་ ཀྱི་ བསྐྱེད་ རྫོགས། རིམས་ ལྔ་ གསལ་ སྒྲོན། སྤྱོད་ བསྡུས། སྔགས་ རིམ་
སོགས་དགེ་ལྡན་པའི་གསང་འདུས་ཀྱི་ཡིག་ཆ་མཐའ་དག་གི་བཤད་པ་ཐོབ་པས་
མཚོན་ཁ་འབབ་ཀྱི་ཀླུང་རྣམས་རྒྱ་མཚོ་བཞིན་དུ་རང་གཞན་གྱི་གྲུབ་མཐའ་མཐའ་
དག་ཟབ་ཡངས་ཀྱི་ཐུགས་མཚོར་ཡོངས་སུ་གཏམས།།
-15-



སྟག་ཚང་ལོ་ཙཱ་བའི་རྣམ་ཐར་མདོར་བསྡུས་དད་པའི་ས་བོན།།
དེ་ རྗེས་དབུས་སུ་ཕེབས་ལོ་ གཉིས་ ལྷག་ བཞུགས་ རིང་ བསྟན་ འཛིན་
འགྲན་ཟླ་དང་བྲལ་བ་གསུམ་གཙུག་ཏུ་བསྟེན་ཞིང་དབུ་ཕར་སོགས་ཀྱི་གཞུང་ལ་
གསན་བསམ་མཛད་པ་ལས། ཐོག་མ་འཇམ་དབྱངས་ཆོས་རྗེ་བཀྲ་ཤིས་དཔལ་
ལྡན་གྱི་དྲུང་ནས། རྩ་འཇུག་སོགས་གཞུང་ལུགས་བཅུ་བཞི་ཙམ་གྱི་བཤད་ཁྲིད་
གསན་ཞིང་། ཆོས་ རྗེ་ ཡོན་ རྒྱམ་པ་ ལས་ ཀྱང་། ཕར་ཚད། རྩ་ འཇུག རྣམ་
ངེས། རིགས་ཐིགས། མངོན་པ་མཛོད་རྣམས་ལ་ལེགས་པར་སྦྱང་། དེ་རྗེས་རོང་
སྟོན་ཆེན་པོ་ཤཱཀྱ་རྒྱལ་མཚན་གྱི་དྲུང་འབུམ་ཊིཀ་དང་། མེ་ཏོག་ཕྲེང་རྒྱུད་ཀྱི་
ཊིཀྐའི་སྟོད་དང་། མི་གཡོ་བ་དཀར་པོའི་རྗེས་གནང་སོགས་གསན་ཞིང་
། གསང་
ཕུར་དཀའ་ཆེན་བཞི་སོགས་གཞུང་ཉེར་གཉིས་ཙམ་གྱི་མཁས་མང་རྒྱ་མཚོའི་
དབུས་སུ་གྲྭ་སྐོར་བྱས་པས། མདོ་སྔགས་རིག་གནས་དང་བཅས་པ་ལ་གཞན་དྲིང་
མི་འཇོག་པའི་ཆེན་པོ་ཀུན་གྱི་སྤོབས་པ་བསྙིལ་ཤིང་དབུས་གཙང་གི་སྟོན་གྲགས་
ཡོངས་ཀྱིས་ངོ་མཚར་བའི་བསྔགས་བརྗོད་ཀྱི་མེ་ཏོག་ལན་བརྒྱ་གཏོར། དེ་དག་
གི་རིང་རོང་སྟོན་ཆེན་པོས་གྲྭ་སྐོར་གྱི་སྟོན་མཐོང་དགྱེས་བཞིན་དུ་གནང་བ་དང།
བསྟན་པའི་ཁུར་བསྐུར། ཤིན་ཏུ་དགྱེས་པར་མཛད་དོ། །དེ་རྗེས་གཙང་དུ་ཕེབས་
བྱང་གླིང་གི་འཆད་ཉན་བྱས། དེའི་རིང་ལའང་ཆོས་རྗེ་བྱང་སེམས་ཆེན་པོའི་དྲུང་
དུ། ས་སྡེ་ལྔའི་ལུང་། བསླབ་བཏུས་སྒྲོན་གསལ། ཉེར་མཁོའི་རྒྱུད་མང་པོའི་ལུང་།
དུས་འཁོར་རྩ་འགྲེལ། སྦྱོར་དྲུག ལམ་འབྲས། བདེ་མཆོག་གི་ཁྲིད། ཉམས་ལེན་
གྱི་གནད་དང་། ཞལ་ཤེས་ ཁྱད་པར་རྣམས་ཀྱང་མཚན་མོའི་ཆ་ལའང་གཉིད་
བཅག་ནས་ཞུས། ཞ་ལུར་གྲུབ་པའི་དབང་ཕྱུག་རིན་ཆེན་བསོད་ནམས་འཕེལ་
ལས། དུས་འཁོར་གྱི་བཤད་པ་སོགས་ཆོས་སྐོར་མང་དུ་གསན། ཤབ་དཔལ་
-16-



སྟག་ཚང་ལོ་ཙཱ་བའི་རྣམ་ཐར་མདོར་བསྡུས་དད་པའི་ས་བོན། །
སྡིངས་སུ། སེམས་དཔའ་ཆེན་པོ་སྐད་གཉིས་པ་ཐུགས་རྗེ་དཔལ་བཟང་པོའི་དྲུང་
ནས་ཀ་ལཱ་པ་སོགས་སྒྲ་ཡི་བཤད་པ་གསན། དེ་ཡི་ཕྱི་ལོ་ཆོས་འཁོར་དུ་ཆོས་རྗེ་ལོ་
ཙཱ་བའི་མདུན། སྙན་ངག་དང་སྡེབ་སྦྱོར་མངོན་བརྗོད་སོགས་ཐུན་མོང་གི་རིག་
གནས་ཀུན་ལ་སྦྱངས་པ་མཐར་ཕྱིན་པར་མཛད་། ཤབ་སྨད་བཀྲ་ཤིས་གླིང་དུ།
འཁོན་གྱི་གདུང་བརྒྱུད་རིན་པོ་ཆེ། བདག་པོ་གྲགས་པ་བློ་གྲོས་པའི་དྲུང་དུ་ཆོས་
སྐྱོང་ཆེ་ཆུང་གི་རྗེས་གནང་དང་། ལས་ཚོགས་ཀྱི་ལུང་དང་བཅས་པ། ཤིན་ཏུ་རྒྱས་
པ་ཚང་ལ་རྫོགས་པ་ཐོབ། རྒྱལ་རྩེར་བོ་དོང་ཆོས་རྗེ་ཕྱོགས་ལས་རྣམ་རྒྱལ་བར་
མཇལ། གཟིམ་ཁང་དུ་དེ་ཉིད་འདུས་ པའི་དོན་བསྡུས་ནས་ཐུགས་ལས་དང་
།
ཁྲོམས་ཆོས་སུ་སྤྱོད་འཇུག་གསུངས། གཞན་ཡང་དམ་པ་དེའི་མདུན། དུས་འཁོར་
དང་ཀྱེ་རྡོར་སོགས་དཀྱིལ་འཁོར་དགུ་བཅུ་ལྷག་ཙམ་གྱི་དབང་བསྐུར་བའི་ཆོ་ག་
རྒྱུད་རང་རང་གི་ཐོབ་ཐང་གང་ཡིན་ཆད་ལྷག་ནོར་གསུམ་དང་བྲལ་བར་ལེགས་
པར་ཐོབ། རྗེ་བྱང་སེམས་པའི་དྲུང་ནས་དཔལ་ལྡན་ས་སྐྱའི་ཕ་ཆོས་གསུང་ངག་
རིན་པོ་ཆེ་ལམ་འབྲས་བུ་དང་བཅས་པའི་གདམས་ངག་དང་། དུས་ཀྱི་འཁོར་ལོ་
ལ་སོགས་པའི་ཆོས་མང་པོ་གསན། གཞན་ཡང་བྱམས་ཆེན་རབ་འབྱམས་པ་
སངས་རྒྱས་འཕེལ་བའི་ཞལ་སློབ། འཇམ་དབྱངས་ཀུན་དགའ་ཆོས་བཟང་དང་།
ཞྭ་ལུ་བ་རིན་ཆེན་བསོད་ནམས་མཆོག་གྲུབ། ལོ་ཆེན་ཐུགས་རྗེ་དཔལ་བཟང་
སོགས་ཚེ་འདིར་མཁས་གྲུབ་ཀྱི་ཡོངས་འཛིན་ཉེར་བདུན་ཙམ་ལེགས་པར་བསྟེན་
ནས་ཐུན་མོང་གི་རིག་གནས་བཟོ་དང་གསོ་བ་རིག་པ་ནས་གསང་སྔགས་བླ་མེད་
ཀྱི་བར་གྱི་མདོ་སྔགས་རིག་གནས་རྒྱ་མཚོའི་མངའ་བདག་གཅིག་པུ་རུ་གྱུར་ཞིང་།
ནང་དུ་ཐོས་དོན་ཉམས་སུ་བཞེས་པའི་ཏིང་ངེ་འཛིན་ལ་ཉམས་ལེན་གཙོ་
-17-



སྟག་ཚང་ལོ་ཙཱ་བའི་རྣམ་ཐར་མདོར་བསྡུས་དད་པའི་ས་བོན།
བོ་མཛད་པའི་ཉམས་རྟོགས་གྲུབ་པའི་ཡོན་ཏན་ཀྱང་ཕུལ་དུ་བྱུང་བར་བརྙེས།
གཞན་ལ་འཆད་པ་ཡང་རྒྱལ་བའི་བཀའ་འགྱུར་རིན་པོ་ཆེ་ཚར་གཅིག་
དང་༑ བསྟན་བཅོས་ནི་རང་གི་རྣམ་བཤད་བྱས་པ་རྣམས་ཚར་རེ་མ་བཤད་པ་
མེད་ཅིང་། ཁྱེད་པར་དཀའ་ཆེན་བཞི་དང་མཛོད་རྩ་འཇུག་བྱམས་ཆོས་སོགས་
ཚར་འགའ་རེ་དང་། ཡང་དགོས་འདུལ་བ་དང་། སྒྲ་དང་དུས་འཁོར་ནི་ཤིན་ཏུ་
མང་པོ་དང་། གཞན་ཡང་འོད་ལྡན་རྩ་འགྲེལ། མངོན་པ་ཕྲན་མང་པོ་ཚད་མ་སྡེ་
བདུན་༑ ཇོ་བོ་ཆེན་པོའི་ཆོས་ཆུང་བརྒྱ་རྩ། གསུང་ངག་རིན་པོ་ཆེ་ལམ་འབྲས་
སོགས་ཐུན་མོང་དང་ཐུན་མོང་མ་ཡིན་པའི་གཞུང་ལུགས་རབ་འབྱམས་ཀྱི་ཚོགས་
དཔག་ཏུ་མེད་པ་གཞན་ལ་འདོམས་པར་མཛད་ཅིང་།
སྤྱི་སྒོས་ཀྱི་བསྟན་པ་རིན་པོ་ཆེ་གསལ་བར་མཛད་པའི་བསྟན་བཅོས་
མཛད་པའང་ཀུན་ཤེས་བཞི་སོགས་ རང་དབང་དུ་བརྩམས་ པ་ དང་། གསོལ་
འདེབས་དང་། རྣམ་ཐར། བསྟོད་ཚོགས་དང་རྟོགས་བརྗོད། སྡེབ་སྦྱོར་གྱི་སྐོར་
ཆོས་ཚན་བརྒྱ་རྩ་ཙམ་དང་། བསྟན་པའི་རྩ་བ་ལེགས་གསུང་འདུལ་བའི་སྐོར་ལ།
མདོ་རྩའི་ཊིཀ་ཆེན་དང་། རྩིས་ཚིགས་བཅད་མ་སོགས། བསྟན་པའི་གཞུང་ཤིང་
སྒྲ་དང་ཚད་མ་ལ། ཀ་ལཱ་པའི་ཊིཀ་ཆེན། ཙཎྜཔའི་ཊིཀ་ཆུང་སོགས་སྒྲ་དང་། རྣམ་
འགྲེལ་ཊཱིཀ་ཆེན་དང་། རིག་གཏེར་ཊིཀྐ་སོགས་ཚད་མའི་སྐོར་དང་། བསྟན་པའི་
སྙིང་པོ་མདོ་སྡེ་དང་མངོན་པ་ལས། མདོ་སྡེའི་ཕར་ཕྱིན་ཊཱིཀྐ་སོགས་དང༌། མངོན་
པ་ལ་ཐ་སྙད་པའི་མངོན་པ་ལ། མཛོད་ཀྱི་ཊིཀ་ཆེན། ཀུན་བཏུས་ཊིཀྐ་སོགས།
དོན་དམ་པའི་མངོན་པ་ལ། རྩ་འཇུག་བཞི་གསུམ། མདོ་ཀུན་ལས་བཏུས་པ།
རྟོག་གེ་འབར་བ་སོགས་ཀྱི་རྣམ་བཤད་དང་། མདོ་སྔགས་སྤྱིའི་ཉམས་ལེན་སྡོམ་
-18-



སྟག་ཚང་ལོ་ཙཱ་བའི་རྣམ་ཐར་མདོར་བསྡུས་དད་པའི་ས་བོན།
པ་གསུམ་པོའི་རྣམ་གཞག་སོགས་དང་། བསྟན་པའི་གཙོ་བོ་རྡོ་རྗེ་ཐེག་པ་ལ། བྱ་
རྒྱུད༑ སྤྱོད་རྒྱུད། རྣལ་འབྱོར་རྒྱུད་དང་། བསྟན་པའི་ཡང་རྩེ་རྣལ་འབྱོར་བླ་མེད་
ལ་ཕ་རྒྱུད་མ་རྒྱུད། གཉིས་མེད་སོགས་ཀྱི་སྐོར་ལ་ཊིཀྐ་དང་མངོན་དཀྱིལ་མང་པོ་
ཞིག་དང་། བསྟན་པའི་མཐར་ཐུག་དུས་ཀྱི་འཁོར་ལོའི་སྐོར་ལ་སྤྱི་དོན་ཆེན་མོ་
བསྟན་པའི་རྒྱ་མཚོ་དང་རོལ་མཚོ་བདུན་སོགས་རྗེ་རང་གི་དངོས་སློབ་འཇམ་
དབྱངས་ཆོས་ཀྱི་དཔལ་འབྱོར་གྱིས་ཕྱོགས་གཅིག་ཏུ་སྡེབས་པ་པོད་ཆེན་བཅུ་
གསུམ་ཙམ་ཡོད་པར་གསུངས། ཁྱད་པར་སྐད་གཉིས་སྨྲ་བའི་ལོ་ཙཱ་བ་ཆེན་པོར་
གྱུར་པས། སྡེབ་སྦྱོར་རིན་འབྱུང་སོགས་གསར་དུ་སྒྱུར་བ་དང་། ཞལ་ལུང་གྲོལ་
ཐིག སྒྲུབ་ཐབས་ཀུན་བཟང་གི་རྣམ་བཤད་སོགས་དང་། གསང་འདུས་དཀྱིལ་
ཆོག་ལོ་ཆེན་དང་སྤྱི་ཏིའི་འགྱུར་ལ་འགྱུར་བཅོས་དང་། བརྒྱད་སྟོང་པ་ལནྡྲའི་
གསེར་བྲིས་རྗེ་རང་གིས་མཛད་པ་ལ། བོད་སྐད་དངུལ་གྱི་བྲིས་པའི་བརྡ་ཁྱད་
འཕགས་ཅན་སོགས་སྐད་གཉིས་ཀྱི་བྱ་བ་ཡང་མང་པོ་མཛད།
བསྟན་པའི་གཞི་མ་དགེ་འདུན་གྱི་སྡེ་བཙུགས་པ་ཡང་འཁོན་གྱི་གདུང་
བརྒྱུད་བདག་པོ་ནམ་མཁའ་ལེགས་ཀྱིས་བསྐུལ་བ་ལྟར་རྩེ་གདོང་རིན་ཆེན་སྒང་
གི་དགོན་པ་ཕྱག་བཏབ་ཤིང་གུར་བརྟག་སཾ་བྷུ་ཊི་སོགས་ཀྱི་འཆད་ཉན་ལེགས་
པར་ཚུགས། གསེར་གླིང་གི་དགོན་པ་བཏབ་ལོ་དེར་དགེ་འདུན་བརྒྱད་ཅུ་སྐོར་གྱི་
འདུ་ཚོགས་དང་བསླབ་ཁྲིམས་དགེ་འདུན་གྱི་བཅའ་སྒྲིག་སོགས་ལེགས་པར་
ཚུགས༑ ཡར་འབྲོག་ཁྲི་དཔོན་རྒྱལ་བུ་ལྷུན་གྲུབ་ཀྱིས་གསོལ་བ་བཏབ་པར་བརྟེ།
ཤིང་ལུག་ལོར་ཐར་གླིང་ཆོས་སྡེ་ཆེན་པོའི་འགྲམ་བཏིང་ལོ་གཉིས་ཙམ་གྱི་གྲུབ་
དགེ་འདུན་ཉིས་བརྒྱ་སྐོར་གྱི་འདུ་ཚོགས་ཚུགས་འཆད་ཉན་གྱི་རྒྱུན་བཙུགས།
-19-



སྟག་ཚང་ལོ་ཙཱ་བའི་རྣམ་ཐར་མདོར་བསྡུས་དད་པའི་ས་བོན།
ཆོས་འཁོར་གྱི་གདན་ས་ཡུན་རིང་མཛད་པས་ཆོས་འཁོར་པ་ཞེས་གྲགས་པ་བྱུང་།
གཞན་ཡང་ས་སྐྱ་པ་ཆེན་པོ་ནམ་མཁའ་བཀྲ་ཤིས་རྒྱལ་མཚན་གྱིས་བླ་མར་བསྟེན་
ནས༑ ཆོས་གྲྭ་ཆེན་པོ་དཔལ་ལྡན་ས་སྐྱ་སོགས་ལའང་ཆོས་ཀྱི་འཁོར་ལོ་བསམ་
གྱིས་མི་ཁྱབ་པར་བསྐོར། གཞན་ཡང་ཐུགས་སྲས་རྣམས་ཀྱི་ཐུ་བོ་ བྲག་ནག་
མཁས་གྲུབ་ནམ་མཁའ་རྒྱལ་མཚན་ལ་བཀའ་བསྒོས་ནས་ བྲག་ནག་ཏུ་དུས་
འཁོར་དང་གསང་འདུས་སོགས་རྒྱུད་འབྲེལ་གྱི་བཤད་ཐབས་གཏིང་ཚུགས་པར་
མཛད༑ །
མདོར་ན་སྐུ་ཚེ་ཧྲིལ་པོར་འཆད་རྩོད་རྩོམ་གསུམ་གྱི་ཕྲིན་ལས་རྒྱ་ཆེར་
སྤེལ་ནས། ཕན་བདེ་མ་ལུས་པ་འབྱུང་བའི་གནས་གཅིག་པུར་གྱུར་པ་རྒྱལ་བསྟན་
རིན་པོ་ཆེ་ལ་ཐུགས་གཟུ་བོར་གནས་ནས་བྱི་དོར་རྣམ་དག་མཛད་ཅིང་། ཐུགས་
སྲས་ཞལ་སློབ་ཀྱི་ཚོགས་དཔག་མེད་ཅིག་བཞུགས་པ་ལས། དཔལ་ ས་ སྐྱའི་
བདག་ཆེན་ནམ་མཁའ་བཀྲ་ཤིས་རྒྱལ་མཚན་དང་། ཞྭ་ལུ་ལོ་ཆེན་ཆོས་སྐྱོང་
བཟང་པོ། བྲག་ནག་མཁས་གྲུབ་ནམ་མཁའ་རྒྱལ་མཚན། སེ་ར་བ་བློ་གྲོས་སེང་
གེ རྟ་ནག་པ་ནོར་བཟང་རྒྱ་མཚོ། རྗེ་རང་གི་གདན་ས་པ་འཇམ་དབྱངས་ཆོས་ཀྱི་
དཔལ་འབྱོར། རྡོ་རྗེ་གདན་པ་ཀུན་དགའ་རྣམ་རྒྱལ་སོགས་གདུལ་བྱ་མང་པོ་སྨིན་
གྲོལ་ལ་བཀོད་ཅིང་། མཐར་དགུང་གྲངས་དོན་གསུམ་པ་སྟེ་མེ་བྱ་ཕྱི་ལོ་༡༤ ༧༧
ལོའི་ཟླ་བཅུ་བའི་ཚེས་ཉི་ཤུའི་སྔ་དྲོར་ཞི་བར་གཤེགས་སོ།། །།
ཞེས་དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་
ཐུབ་བསྟན་ཉི་མས།
-20-



དཀར་ཆག
མཚན་ཡང་དག་པར་བརྗོད་པ་བཀླག་པའི་ཐོག་མར་བྱ་བ།.……………. (1)
ཆོས་དབྱིངས་གསུང་དབང་གི་མངོན་རྟོགས་འཇམ་དབྱངས་ཞལ་མཐོང་།: (3)
འདུས་པ་ཞབས་ལུགས་ཀྱི་བསྐྱེད་རིམ་རྣམ་བཤད།.…………………… (20)
ཞབས་ལུགས་རྫོགས་རིམ་སྙིང་གི་ཐིག་ལེ།………………………. (119)
གྲོལ་ཐིག་གི་རྣམ་བཤད་བདེ་ཆེན་ཀུན་གསལ། ……………………. (136)
ཞལ་ལུང་གྲོལ་ཐིག་གི་རྣམ་བཤད་ཉུང་ངུ་རྣམ་གསལ།.……………. (152)
འཇམ་པའི་རྡོ་རྗེའི་མངོན་པར་རྟོགས་པ་འདོད་རྒུའི་རྒྱ་མཚོ།.…….. (225)
དཔལ་གསང་བ་འདུས་པ་འཇམ་པའི་རྡོ་རྗེའི་དཀྱིལ་འཁོར་གྱི་ཆོ་ག་འདོད་
དགུའི་ཆར་འབེབས།……………………………………………….(279)
གསང་འདུས་འཇམ་རྡོར་གྱི་མཆོད་ཕྲེང་འདོད་དགུའི་མཆོད་སྤྲིན།... (359)
དུས་འཁོར་རྒྱུད་བཤད་སྔོན་འགྲོའི་དགའ་སྟོན།.…………………. (381)



༄༅། །མཚན་ཡང་དག་པ་བརྗོད་པ་བཀླག་པའི་ཐོག་མར་
བྱ་བ་བཞུགས་སོ། །
སྐྱབས་གསུམ་ངོ་བོ་འཇམ་དབྱངས་བླ་མ་ལ། །བྱང་ཆུབ་བར་དུ་གུས་པའི་
བདག་སྐྱབས་མཆི། །འགྲོ་ཀུན་འཇམ་དབྱངས་གོ་འཕང་ཐོབ་ཕྱིར་དུ། །མགོན་
དེས་དོན་དམ་ཡང་དག་མཚན་བརྗོད་བྱ། །ཀུན་གཟིགས་ཞིང་ལྟར་ཡིད་འཕྲོག་ས་
གཞི་ལ། །ཀུན་བཟང་མཆོད་སྤྲིན་རྟག་ཏུ་འབྱུང་འགྱུར་ཞིང་། །ཀུན་ནས་དང་བའི་
གནས་འདིར་སྤྱན་འདྲེན་ན། །ཀུན་ཁྱབ་ཐུགས་རྗེའི་འདིར་གཤེགས་བཞུགས་སུ་
གསོལ༑ ༑རྒྱལ་བ་ཀུན་གྱི་ཡེ་ཤེས་གཅིག་བསྡུས་པ། །རབ་མཛེས་ལི་ཁྲིའི་
མདངས་ལྡན་གཞོན་ནུའི་སྐུ། །ཡིད་འཕྲོག་མཚན་དཔེའི་དཔལ་འབར་གཟི་འོད་
འཕྲོ༑ ༑ཞལ་གཅིག་ཕྱག་བཞི་གཡས་པའི་རལ་གྲི་མདའ། །ཕྱག་གཡོན་ཨུཏྤལ་
གླེགས་བམ་གཞུ་འཛིན་ཅིང་། །སྣ་ཚོགས་པད་ཟླའི་གདན་ལ་ཞལ་གཉིས་ནི། །རྡོ་
རྗེ་སྐྱིལ་ཀྲུང་འཛུམ་སྒེག་ཞི་བའི་ཉམས། །རིན་ཆེན་རྒྱན་མང་ལྷ་རྫས་ན་བཟའ་
ཡིས༑ ༑ཀུན་ནས་བཀླུབས་ཤིང་རྒྱལ་བ་སྲས་བཅས་དང་། །ལྷ་དང་རིག་འཛིན་
གྲུབ་ པའི་ ཚོགས་ རྣམས་ ཀྱིས། །ཡོངས་ སུ་ བསྐོར་ བའི་ རྗེ་བཙུན་མཁྱེན་ པའི་
གཏེར་༑ ༑འཇམ་པའི་དབྱངས་ལ་གུས་པར་ཕྱག་འཚལ་ལོ། །མཆོད་པ་ཀུན་



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
འབུལ་སྡིག་པ་མཐའ་དག་བཤགས། །དགེ་ལ་ཡི་རང་ཆོས་འཁོར་བསྐོར་བ་
བསྐུལ༑ ༑མྱ་ངན་མི་འདའ་བཞུགས་པ་གསོལ་བ་འདེབས། །དགེ་རྩ་རྫོགས་
བྱང་ཉིད་དུ་བསྔོ་བ་བགྱི། །ཅེས་པ་མཚན་ཡང་དག་པ་བརྗོད་པ་བཀླག་པའི་
ཐོག་མར་བྱ་བ་འདི། སྟག་ཚང་ལོ་ཙཱ་བ་ཤེས་རབ་རིན་ཆེན་གྱིས་ཞལ་སྔ་ནས་
མཛད་པའོ།། །།



༄༅། །ཆོས་དབྱིངས་གསུང་དབང་གི་མངོན་རྟོགས་འཇམ་
དབྱངས་ཞལ་མཐོང་བཞུགས་སོ། །
ན་མོ་མཉྫཤྲཱི་ཡེ། བཅོམ་ལྡན་འདས་ཀྱི་ཡེ་ཤེས་སྐུ། །ནམ་མཁའ་དྲི་མེད་སྨྲ་
བ་ཆེ། །ཆོས་དབྱིངས་ གསུང་དབང་ལ་བཏུད་ནས། །དེ་ཡི་སྒྲུབ་ཐབས་བཤད་
པར་བྱ། །རྗེ་བཙུན་འཇམ་པའི་དབྱངས་ཀྱི་དོན་དམ་པའི་མཚན་ཡང་དག་པར་
བརྗོད་པ་འདི། བླ་མ་ཁ་ཅིག་རྒྱུད་སྡེ་ལྔ་པ་སྤྱི་ཡི་རྒྱུད་དུ་བཞེད་པ་ཡང་ཡོད་མོད་
ཀྱི༑ དབང་བཞི་པའི་ངེས་དོན་མཐར་ཐུག་བརྗོད་བྱའི་གཙོ་བོར་བྱེད་པས་སྔགས་
བླ་མེད་ཀྱི་ནང་ནས་ཀྱང་གཉིས་མེད་ཀྱི་རྒྱུད་ཡིན་པའི་ཕྱིར། རྗེ་བཙུན་སྤྱན་རས་
གཟིགས་ཀྱིས་དུས་ཀྱི་འཁོར་ལོའི་རྒྱུད་དུ་བཞེད་པ་ནི་ཤིན་ཏུ་ལེགས་པ་ཡིན་ནོ།།
སློབ་དཔོན་སངས་རྒྱས་ཡེ་ཤེས་ཞབས་ཀྱིས་གསང་འདུས་དང་གྲུབ་ཆེན་ཌ་བི་ཧེ་
རུ་ཀས་བདེ་མཆོག་ཏུ་ཡང་བཀྲལ་ལ། རྣལ་འབྱོར་རྒྱུད་དུ་འགྲེལ་བར་མཛད་པའི་
མཁས་པ་ནི་ཤིན་ཏུ་ཡང་མང་བས་ཡོ་གར་བཀྲལ་བའི་འགྲེལ་པ་བོད་དུ་འགྱུར་བ་
ཡང་བཅུ་དྲུག་ཙམ་ཡོད་དོ། །ཡོ་གར་བཀྲལ་བ་ཐམས་ཅད་ཀྱང་བསྡུ་ན་ལུགས་
ཆེན་པོ་བཞིར་གྲགས་ཏེ། སློབ་དཔོན་འཇམ་དཔལ་གྲགས་པའི་མཚན་བརྗོད་རྒྱ་
ཆེར་འགྲེལ་ལ་བརྟེན་ནས་ནམ་མཁའ་དྲི་མེད་ཅེས་པར་གྲགས་པ་ཆོས་དབྱིངས་
གསུང་དབང་གི་དཀྱིལ་འཁོར་དང་། སློབ་དཔོན་སྒེག་རྡོར་གྱི་འགྲེལ་པ་སྔགས་
-3-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
དོན་རྣམ་གཟིགས་ལ་བརྟེན་ནས་འགྲེལ་པ་བར་མའི་ལུགས་སུ་གྲགས་པ་གསང་
ལྡན་གྱི་དཀྱིལ་འཁོར་དང་། སློབ་དཔོན་འཇམ་དཔལ་བཤེས་གཉེན་གྱི་འགྲེལ་
ཆུང་ལ་བརྟེན་ནས་འགྲེལ་ཆུང་ལུགས་སུ་གྲགས་པ་ནམ་མཁའ་དྲི་མེད་ཆུང་བའི་
དཀྱིལ་འཁོར་དང་། ཨུ་རྒྱན་གྱི་སློབ་དཔོན་ཨ་བ་དྷཱ་ཏཱི་པའི་འགྲེལ་པ་ལ་བརྟེན་
ནས་སྒྱུ་འཕྲུལ་དྲྭ་བའི་དཀྱིལ་འཁོར་རྣམས་སོ། །བར་པ་གཉིས་དང་སྒོ་བསྟུན་
པའི་བླ་མེད་ཀྱི་ཉམས་ལེན་ནི་མ་མཐོང་ལ། །ཐ་མ་དང་བསྟུན་པ་ནི། དུས་འཁོར་
དང་། ཕྲེང་བར་འབྱུང་ངོ། །འདིར་ནི། དང་པོའི་ལྷ་སྔགས། བླ་མེད་ཀྱི་ལམ་གྱིས་
ཉམས་སུ་ལེན་པར་མཁས་པ་ཨ་བྷ་ཨཱ་ཀ་རས་བཤད་པ་བཞིན་དུ། མཚན་བརྗོད་
ཐུགས་དམ་དུ་བྱེད་པའི་སྔགས་བླ་མེད་ཀྱི་རྣལ་འབྱོར་པ་མཁས་རྨོངས་ཀུན་ལ་
ཕན་པ་ཞིག་བརྗོད་པ་བྱའོ། །
སྐྱབས་འགྲོ་དང༌། ཡིག་བརྒྱ་སོགས་རྒྱས་བསྡུས་ཅི་རིགས་ པ་ སྔོན་དུ་
བཏང་བའམ། མ་བཏང་པ་ཡང་རུང་སྟེ། རང་ཉིད་སྐད་ཅིག་གིས་འཇམ་དབྱངས་
སུ་གསལ་བའི་ཐུགས་ཀའི་མཾ་ཡིག་དམར་སེར་ལས་འོད་འཕྲོས་པས། ཕྱོགས་
བཅུའི་མཆོད་ཡུལ་ཐམས་ཅད་ཆོས་དབྱིངས་གསུང་དབང་གི་དཀྱིལ་འཁོར་གྱི་ངོ་
བོར་སྤྱན་དྲངས། ༀབྷ་ག་ཝན་ཛྷཱ་ན་མཱུརྟི་ཝ་གཱི་ཤྭ་ར་མ་ཧཱ་ཝ་ཙ་སརྦ་དྷརྨ་ག་ག་ན་
ཨ་མ་ལ་ས་པ་རི་ཤུདྡྷཱ་ས་པ་རི་ཝཱ་ར་ཨགྷཾ། པ་དྲི་བཝེ དྷུ་པེ། ཨཱ་ལོ་ཀེ གནྡྷེ། ནེ་
ཝི་དྱེ། ཤཔྟ་རུ་པ་ཤསྡ་གན་ར་ས་སྤརཱ་དྷརྨ་དྷ་ཏུ་པུ་ཛ་མེ་གྷ་ས་མུ་དྲ་སྤ་ར་ཎ་ས་མ་
ཡ་ཤྲཱི་ཨཱཧཱུཾ། འདུད་ཉི་ཤུས་བསྟོད། གང་གིས་ཐོགས་མེད་སྲིད་པའི་ཆུ་ཀླུང་དུ། །
ཞེས་པ་ནས། ད་ནི་གནས་པར་བགྱི། ཚོགས་ཞིང་རང་ལ་ཐིམ་པས་བྱིན་གྱིས་
བརླབས་པར་གྱུར། ཨོཾ་ཤུ་ནྱ་ཏཱ་ཛྙཱ་ན་བཛྲ་སྭ་བྷ་ཝ་ཨཱཏྨ་ཀོཉ་ཧཾ། སྟོང་པ་ཉིད་དུ་



ཆོས་དབྱིངས་གསུང་དབང་གི་མངོན་རྟོགས་འཇམ་དབྱངས་ཞལ་མཐོང་།
གྱུར༑ སྟོང་པའི་ངང་ལས་སྐད་ཅིག་གི་རྡོ་རྗེའི་ས་གཞི་ར་བ་གུར་བླ་རེ་མེ་རི་དང་
བཅས་པ་རྫོགས་པའི་ནང་དུ་སྣ་ཚོགས་པདྨ་དང་ཉི་མ་ལ་གནས་པའི་འཁོར་ལོ་
སེར་པོ་རྩིབས་བཅུ་པ་གཡས་སྐོར་དུ་མགྱོགས་པར་འཁོར་བ། རྡོ་རྗེ་འབར་བའི་
སྤྲིན་གྱི་ཕྲེང་བ་ཕྱོགས་བཅུར་འཕྲོ་བ། དེའི་ཕྱོགས་མཚམས་གྱི་རྩིབས་བརྒྱད་ཀྱི་
སྟེང་གི་ནམ་མཁའ་དང་སྟེང་འོག་གི་རྩིབས་ཀྱི་ནང་ལ་ཅུང་ཟད་མ་རེག་པ་རྣམས་
སུ་སྣ་ཚོགས་པདྨ་དང་ཉི་མ་ལ་གནས་པའི་ཁྲོ་བོ་བཅུ་འཁོད་པ་ནི་ཤར་དུ་མ་ཧེའི་
གདན་ལ་གཤིན་རྗེའི་གཤེད། མདོག་ནག་ཞལ་དྲུག་ཕྱག་དྲུག་ཞབས་དྲུག་
འཇིགས༑ ༑གཡས་གསུམ་ལྕགས་ཀྱུ་རལ་གྲི་མདའ་དང་གཡོན། །ཞགས་པ་གཞུ་
དང་དྲིལ་བུ་འཛིན་ཕྱག་འཚལ། །ལྷོ་རུ་ཤེས་རབ་མཐར་བྱེད་སེར་སྔོ་དཀར།།
དམར་བའི་ཞལ་ལྡན་གཡས་བཞི་ཞགས་པ་དང་། །རལ་གྲི་རྡོ་རྗེ་མདའ་འཛིན་
གཡོན་ལྕགས་ཀྱུ། །དྲིལ་བུ་མདུང་དང་གཞུ་འཛིན་ཁྱོད་ཕྱག་འཚལ། །ནུབ་ཏུ་པདྨ་
མཐར་བྱེད་དམར་སྔོ་ལྗང་། །དཀར་བའི་ཞལ་ལྡན་ཕྱག་གཉིས་ལྕགས་སྒྲོགས་
འཆིང་༑ ༑གཡས་གསུམ་རལ་གྲི་ལྕགས་ཀྱུ་མདའ་དང་གཡོན། །སྡིག་མཛུབ་གཞུ་
དང་ཞགས་པ་འཛིན་ཕྱག་འཚལ། །བྱང་དུ་བགེགས་མཐར་བྱེད་སྔོ་སྔོ་དཀར་
དམར༑ ༑ལྗང་ བའི་ ཞལ་ བཞི་ ཕྱག་ གཉིས་རྡོར་དྲིལ་：སྡོམ [སྣམ]། གཡས་
གསུམ་རལ་གྲི་མདའ་དང་ལྕགས་ཀྱུ་གཡོན། །ཞགས་པ་གཞུ་དང་དྲིལ་བུ་འཛིན་
ཕྱག་འཚལ། །དྲག་པོ་ཁམས་གསུམ་རྣམ་རྒྱལ་སྔོ་དམར་ལྗང་། །དཀར་བའི་ཞལ་
བཞི་རྡོར་དྲིལ་ཧཱུྃ་མཛད་འཆིང་། །གཡས་གསུམ་རལ་གྲི་ལྕགས་ཀྱུ་མདའ་རྣམས་
དང་༑ ༑གཡོན་གསུམ་གཞུ་དང་ཞགས་པ་རྡོ་རྗེ་འཛིན། །གཡོན་རྐྱང་དབང་ཕྱུག་
ཡབ་ཡུམ་མནན་ཕྱག་འཚལ། །མེ་མཚམས་མེ་ལྟར་འབར་སྔོ་དཀར་ལྗང་དམར།།



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
རྡོ་རྗེ་རལ་གྲི་མདའ་དང་འཁོར་ལོ་གཡས། །དྲིལ་བུ་ཞགས་པ་གཞུ་དང་ཁ་ཊཾ་
གཡོན༑ ༑གཡས་རྐྱང་ཁྱབ་འཇུག་ཡབ་ཡུམ་མནན་ཕྱག་འཚལ། །སྲིན་པོར་ཁྲག་
འཐུང་སྔོ་དམར་ལྗང་དཀར་ཞལ། །རྡོར་དྲིལ་ཁ་ཊཾ་ག་ཡིས་གར་བསྒྱུར་ཞིང་། །
གླང་ལྤགས་མདའ་གཞུ་ཤ་ཁྲག་ཐོད་པ་འཛིན། གཡོན་བརྐྱང་ཚངས་པ་ཡབ་ཡུམ་
མནན་ ཕྱག་འཚལ། །རླུང་དུ་རྟ་མཆོག་ལྗང་དཀར་དམར་སེར་ ཞལ། །བ་དན་
གསུམ་པས་སྣ་ཚོགས་རྡོ་རྗེ་བསྒྲེང་། །བ་དན་གསུམ་ཚུལ་རལ་གྲི་མདའ་རྣམས་
གཡས༑ ཁ་ཊཱ་མདུང་དང་དབྱུག་པ་གཞུ་རྣམས་གཡོན། །དབང་པོར་དཔལ་མོ་
དགའ་མ་ཚིམ་མ་དང་། །བརྒྱ་བྱིན་ཁྱབ་འཇུག་རྒྱལ་བྱེད་དཔྱིད་ཀྱི་ལྷ། །གཡས་
བརྐྱང་གཡོན་བརྐྱང་ཞབས་བཞིས་མནན་ཕྱག་འཚལ། །སྟེང་དུ་གཙུག་ཏོར་
འཁོར་ལོས་བསྒྱུར་བ་སེར། །སེར་དཀར་སྔོ་དམར་ཞལ་བཞི་ཕྱག་བརྒྱད་གཡས།།
འཁོར་ལོ་རལ་གྲི་མདའ་དང་ལྕགས་ཀྱུ་གཡོན། །སྡིག་མཛུབ་གཞུ་ཞགས་དྲིལ་བུ་
འཛིན་ ཕྱག་ འཚལ། །འོག་ཏུ་ གནོད་ མཛེས་རྒྱལ་ པོ་ སྐུ་མདོག་ སྔོ། །སྔོ་ དཀར་
དམར་ སེར་ཞལ་བཞི་ཕྱག་བརྒྱད་གཡས། །རྡོ་ རྗེ་ རལ་གྲི་མདའ་དང་དགྲ་སྟ་
གཡོན༑ ༑སྡིག་འཛུབ་གཞུ་ཞགས་བེ་ཅོན་འཛིན་ཕྱག་འཚལ། ཁྲོ་བོ་གཞན་ལྔ་
གཡོན་བརྐྱང་སྟབས་ཀྱིས་བཞུགས། །ཀུན་ཀྱང་སྣ་ཚོགས་པད་ཉིར་འཇིགས་པའི་
གཟུགས༑ ཁྲོ་བོའི་ཉམས་ལྡན་སྦྲུལ་དང་སྟག་ལྤགས་ཅན། །གཏུམ་ཆེན་ཁྲོ་བོ་
བཅུ་ལ་ཕྱག་འཚལ་ལོ། །བསྲུང་འཁོར་དེའི་དབུས་སུ་ཆོས་འབྱུང་གྲུ་གསུམ་ཕྱི་
དཀར་ལ་ནང་དམར་བ་གདེངས་ཁ་ཆེ་བ་གྱེན་དུ་ཕྱོགས་ཤིང་རྩེ་མོ་ཕྲ་བ་ཐུར་དུ་
ཟུག་པ༑ ༑དེའི་ནང་དུ་སྣ་ཚོགས་པདྨ་ལ་གནས་པའི་སྣ་ཚོགས་རྡོ་རྗེའི་ལྟེ་བ་
ཡངས་པའི་སྟེང་དུ་རྡོ་རྗེ་རིགས་ཀྱི་དཀྱིལ་འཁོར་ཆེན་པོ་ཟླུ་པོ་སྒོ་བཞི་པ། །དེའི་



ཆོས་དབྱིངས་གསུང་དབང་གི་མངོན་རྟོགས་འཇམ་དབྱངས་ཞལ་མཐོང་།
ནང་དུ་དེའི་ཕྱེད་ཀྱི་ཚད་ཀྱི་ཆོས་ཀྱི་དཀྱིལ་འཁོར། དེའི་ནང་དུ་ཕྱེད་ཀྱི་ཚད་ཀྱི་
གཟུངས་ཀྱི་དཀྱིལ་འཁོར། དེའི་ནང་དུ་དེའི་ཕྱེད་ཀྱི་ཚད་ཀྱི་རྩ་བའི་དཀྱིལ་འཁོར་
ཏེ༑ དེ་གསུམ་གྲུ་བཞི་སྒོ་བཞི་པ། བཞི་ཀའང་ཕྱི་ནས་རིམ་པ་བཞིན་སྔོ་སེར་
དམར་ལྗང་དཀར་བའི་རྩིག་པ་རིམ་པ་ལྔ་དང་ལྡན་པ་རྩིག་པའི་སྟེང་དུ་རིན་པོ་
ཆེའི་ཕ་གུ་དང་དེའི་སྟེང་དུ་དྲ་བ་དང་དྲ་བ་ཕྱེད་པ་དང་མེ་ལོང་དང་རྔ་ཡབ་དང་མེ་
ཏོག་གི་ཕྲེང་བ་རྣམས་ཀྱིས་མཛེས་པ། བྱ་འདབ་ལ་འཕྱང་བའི་ཤར་བུ་དང་དེའི་
སྟེང་དུ་འདའ་ཡབ་དང་དེའི་བར་བར་དུ་རྒྱལ་མཚན་དང་བ་དན་དང་ཟུར་བཞིར་
གདུགས་ཀྱིས་མཛེས་པ། རྩིག་པའི་འགྲམ་ནས་འདོད་ཡོན་ཀྱི་སྣམ་བུ་དམར་པོ་
ལ་གནས་པའི་མཆོད་པའི་ལྷ་མོ་རྣམས་ཀྱིས་མཆོད་པ་བྱེད་བཞིན་པ། དཀྱིལ་
འཁོར་ཕྱི་སྒོ་བཞི་སོ་སོའི་མདུན་དུ་སྟེགས་བུ་གྲུ་བཞི་པའི་སྟེང་དུ་བུམ་པ་ལ་
གནས་པའི་ཀ་བ་བཞི་བཞིས་སྟེགས་པའི་རྟ་བབ་སྣམ་བུ་བཅུ་གཅིག་དང་ལྡན་
པའི་རྩེ་མོར་ཆོས་ཀྱི་འཁོར་ལོའི་གཡས་གཡོན་དུ་རི་དྭགས་ཕོ་མོ་དང་བཅས་པ་
གཞལ་ཡས་ཁང་དབུས་མའི་ནང་དུ་རྡོ་རྗེ་རྩེ་གསུམ་པ་ཟླུམ་པོར་བསྐོར་བ་ལ་རྟེན་
པའི་ཀ་བ་བརྒྱད་ཀྱིས་སྟེགས་པའི་རྡོ་རྗེའི་གདུང་གིས་མཛེས་པར་ཕུབ་པའི་རྩེ་
མོར་རྡོ་རྗེ་རིན་པོ་ཆེའི་ཏོག་གིས་སྤྲས་བ་ལྷ་དང་མི་ལས་ཡོན་ཏན་ཁྱད་པར་དུ་
འཕགས་པའི་ཁང་བཟང་དམ་པ་ཕྱི་བལྟས་ནང་གསལ་བ་ནང་བལྟས་ཕྱི་གསལ་
བ་ནང་གི་སྟེང་དང་འོག་གི་ས་གཞི་ཐམས་ཅད་ཤར་སྔོ་ལྷོ་སེར་ནུབ་དམར་བྱང་
ལྗང་དབུས་དཀར་བའི་ནང་གི་ལིང་ཚེ་དགུའི་དབུས་མའི་དབུས་སུ་སེང་གེའི་ཁྲིའི་
སྟེང་དུ་སྣ་ཚོགས་པདྨ་དང་ཟླ་བའི་གདན་ལ་སོགས་པ་གདན་ཐམས་ཅད་ཀྱང་
རྫོགས་པར་གྲུབ་པའི་སྟེང་དུ་ལྷ་ཉིས་བརྒྱ་དང་ཉི་ཤུ་རྩ་གསུམ་གསལ་ལ་ཡོངས་



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
སུ་རྫོགས་པ་དུས་གཅིག་ཏུ་གྲུབ་པ་ནི། དབུས་སུ་རང་ཉིད་འཇམ་པའི་རྡོ་རྗེ་ཆོས་
དབྱིངས་གསུང་དབང་གི་དབང་ཕྱུག་ནི་གསེར་སྦྱངས་གཙོ་མའི་ལྷུན་པོའི་དཔལ་
ལ་ཉི་མ་འཆར་ཀའི་དཀྱིལ་ལྟར་མཛེས། །ཞལ་བཞི་གཡས་བསྐོར་སེར་སྔོ་དམར་
ལྗང་འཛུམ་སྒེག་ཞི་བའི་ཉམས་དང་ལྡན། །ཕྱག་བརྒྱད་གཡས་གཡོན་དང་པོ་
གཉིས་ཀྱི་ཐུགས་ཀར་ཆོས་ཀྱི་འཁོར་ལོའི་རྒྱ། །དེ་འོག་གཉིས་ ཀྱིས་ རལ་ གྲི་
གླེགས་བམ་གསུམ་པ་གཉིས་ཀྱིས་མདའ་དང་གཞུ། །བཞི་པ་གཉིས་ཀྱིས་རྡོ་རྗེ་
དྲིལ་བུ་ཟབ་ཅིང་རྒྱ་ཆེའི་སྒྲ་སྒྲོགས་པ། །བློ་ལྡན་སྒེག་འཆང་དཔལ་ལྡན་ཞབས་
གཉིས་རྡོ་རྗེ་དཀྱིལ་དཀྲུང་རྫོགས་སངས་རྒྱས། །སྐུ་མཆོག་མཐོན་ཀ་ཆེན་པོའི་
ངོས་ལ་ཟུར་ཕུད་ལྔ་པ་མེ་ཏོག་ཐོད། །རྡོ་རྗེ་རིན་ཆེན་པདྨའི་དབང་པོ་སྣ་ཚོགས་རྡོ་
རྗེས་ལེགས་མཚན་པའི། །རིན་ཆེན་དབུ་རྒྱན་སྙམ་རྒྱན་མགུལ་རྒྱན་དཔུང་རྒྱན་
གདུ་བུ་དོ་ཤལ་དང་། །སྐེ་རགས་བཟང་པོ་ལྷ་རྫས་ནམ་བཟའ་སུམ་ཅུ་རྩ་གཉིས་
མཚན་འཆང་བ། །དཔལ་ལྡན་ཁྱབ་བདག་དང་པོའི་སངས་རྒྱས་ནམ་མཁའ་དྲི་
མེད་ལ་ཕྱག་འཚལ། །ཤར་སོགས་བཞི་དང་དབང་ལྡན་ལ་སོགས་བཞིར། །སེང་
གེའི་ཁྲི་དང་པད་ཟླའི་གདན་སྟེང་དུ། །གཙུག་ཏོར་ཆེན་པོའི་གཟི་བརྗིད་ཕུང་པོ་
དང་༑ ༑གདུགས་དཀར་རྣམ་རྒྱལ་རྣམ་འཐོར་འཕགས་པ་དང་། །ཆེར་འཕགས་
རྒྱལ་བ་ཀུན་ ཀྱང་ གསེར་མདོག་ཅན། །ཞལ་ གཅིག་ ཕྱག་ གཉིས་ གཡས་ ཀུན་
འཁོར་ལོ་བསྒྲེང་། །གཡོན་པ་གདན་སྟེང་རྡོ་རྗེ་དཀྱིལ་ཀྲུངས་བཞུགས། །གཙུག་
ཏོར་ཆེན་པོ་བརྒྱད་ལ་ཕྱག་འཚལ་ལོ། །ཤར་དུ་གླང་ཆེན་ཁྲི་ལ་མི་སྐྱོད་སྔོ། །སྔོ་
དཀར་དམར་ལྗང་ཞལ་བཞི་ ཕྱག་བརྒྱད་འཇིགས། །རལ་གྲི་རྡོ་ རྗེ་མདའ་དང་
ལྕགས་ཀྱུ་གཡས། །སྡིགས་མཛུབ་དྲིལ་བུ་གཞུ་དང་ཞགས་པ་གཡོན། །ལྷོ་རུ་རྟ་



ཆོས་དབྱིངས་གསུང་དབང་གི་མངོན་རྟོགས་འཇམ་དབྱངས་ཞལ་མཐོང་།
ཡི་ཁྲི་ལ་རིན་འབྱུང་སེར། །སེར་སྔོ་དམར་ལྗང་ཞལ་བཞི་ཕྱག་བརྒྱད་འཛུམ། །རྡོ་
རྗེ་རལ་གྲི་མདའ་དང་ལྕགས་ཀྱུ་གཡས། །རྒྱལ་མཚན་དྲིལ་བུ་གཞུ་དང་ཞགས་པ་
གཡོན༑ ༑ནུབ་ཏུ་རྨ་བྱའི་ཁྲི་ལ་དཔག་མེད་དམར། །དམར་སྔོ་སེར་ལྗང་ཞལ་བཞི་
ཕྱག་བརྒྱད་ཆགས། །རྡོ་རྗེ་རལ་གྲི་མདའ་དང་ལྕགས་ཀྱུ་གཡས། པདྨ་ཞགས་པ་
གཞུ་དང་དྲིལ་བུ་གཡོན། །བྱང་དུ་མཁའ་ལྡིང་ཁྲི་ལ་དོན་གྲུབ་ལྗང་། །ལྗང་དཀར་
དམར་སེར་ ཞལ་བཞི་ཕྱག་བརྒྱད་ སྒེག །རལ་གྲི་རྡོ་ རྗེ་མདའ་དང་ལྕགས་ཀྱུ་
གཡས༑ ༑སྡིགས་མཛུབ་དྲིལ་བུ་གཞུ་དང་ཞགས་པ་གཡོན། །སྣ་ཚོགས་པད་ཉིར་
རྡོ་རྗེ་དཀྱིལ་དཀྲུངས་བཞུགས། །གཙོ་ཆེན་རྒྱལ་བ་བཞི་ལ་ཕྱག་འཚལ་ལོ། །མི་
བསྐྱོད་རྡོ་རྗེའི་དབང་ལྡན་ལ་སོགས་བཞིར། །རྡོར་སེམས་དཀར་པོ་རྡོ་རྗེ་ཐུགས་
ཀར་སྟོད། །རྡོ་རྗེ་རྒྱལ་སེར་རྡོ་རྗེ་ལྕགས་ཀྱུ་འགུགས། །རྡོ་རྗེ་ཆགས་པ་དམར་པོ་
མདའ་གཞུ་བགེངས། །རྡོ་རྗེ་ལེགས་པ་ལྗང་ཁུ་ལེགས་སོ་སྟེར། །རིན་ཆེན་འབྱུང་
ལྡན་དབང་ལྡན་ལ་སོགས་བཞིར། །རྡོ་རྗེ་རིན་ཆེན་སེར་པོ་རིན་ཆེན་འཆིང་། །རྡོ་
རྗེ་ཉི་མ་དམར་པོ་ཐུགས་ཀར་ཉི། །རྡོ་རྗེ་རྒྱལ་མཚན་ལྗང་ཁུ་རྒྱལ་མཚན་བསྒྲེང་།།
རྡོ་རྗེ་བཞད་པ་དཀར་པོ་སོ་འཕྲེང་འཕྱར། །འོད་དཔག་མེད་ཀྱི་དབང་ལྡན་ལ་
སོགས་བཞིར། །རྡོ་རྗེ་ཆོས་དམར་པདྨའི་སྡོང་པོ་འབྱེད། །རྡོ་རྗེ་རྣོ་ སྔོ་རལ་གྲི་
གླེགས་བམ་འཛིན། །རྡོ་རྗེ་རྒྱུ་སེར་ཐུགས་ཀར་འཁོར་ལོའི་རྒྱ། །རྡོ་རྗེ་སྨྲ་བར་
དམར་པོ་རྡོ་རྗེའི་ལྗགས། །དོན་ཡོད་གྲུབ་པའི་དབང་ལྡན་ལ་སོགས་བཞིར། །རྡོ་
རྗེ་ལས་ལྗང་སྣ་ཚོགས་རྡོ་རྗེ་གཏོད། །རྡོ་རྗེ་བསྲུང་བ་སེར་པོ་གོ་ཆ་བགོ །རྡོ་རྗེ་
གནོད་སྦྱིན་ནག་པོ་མཆེ་བའི་རྒྱ། །རྡོ་རྗེ་ཁུ་ཚུར་དཀར་པོ་རྡོ་རྗེའི་འཆིང་། །སྣ་
ཚོགས་པད་ཟླར་སེམས་དཔའི་དཀྱིལ་དཀྲུངས་བཞུགས། །རིགས་བཞིའི་སེམས་



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
དཔའ་བཅུ་དྲུག་ལ་ཕྱག་འཚལ། །དབང་ལྡན་སྤྱན་མ་འཇམ་པའི་དབྱངས་དང་
མཚུངས༑ ༑མེ་མཚམས་མ་མ་ཀཱི་ནི་མི་བསྐྱོད་འདྲ། །སྲིན་པོ་གོས་དཀར་འོད་
དཔག་མེད་པ་བཞིན། །རླུང་མཚམས་སྒྲོལ་མ་དོན་གྲུབ་ལྟ་བུ་སྟེ། སྣ་ཚོགས་པད་
ཟླར་རྡོ་རྗེའི་དཀྱིལ་དཀྲུང་བཞུགས། །རིགས་ཀྱི་ཡུམ་ཆེན་བཞི་ལ་ཕྱག་འཚལ་
ལོ༑ ༑སྒོ་བཞིར་ལྕགས་ཀྱུ་ཞགས་པ་ལྕགས་སྒྲོགས་དྲིལ། །སྔོ་སེར་དམར་ལྗང་
ཞལ་ གཅིག་ ཕྱག་ གཉིས་ ཀྱིས། །ལྕགས་ཀྱུ་ ཞགས་ པ་ལྕགས་ སྒྲོགས་ དྲིལ་ བུ་
འཛིན༑ ཁྲོ་བོའི་ཉམས་ལྡན་སྣ་ཆོགས་པད་ཉི་ལ། །གཡས་བརྐྱང་གཡོན་བརྐྱང་
ས་ག་ཟླུམ་པོས་བཞུགས། སྒོ་སྐྱོང་ཁྲོ་བོ་བཞི་ལ་ཕྱག་འཚལ་ལོ། །དཀྱིལ་འཁོར་
གཉིས་ པ་ གཟུངས་ དཀྱིལ་ ལྷ་ རྣམས་ ལ། །ཤར་ དུ་ སའི་ ལྷ་ མོ་ བཅུ་ གཉིས་
ནི༑ ༑གཡས་ཀུན་རྡོ་རྗེ་འཕྱར་ཞིང་གཡོན་རྣམས་ཀྱིས། །མོས་སྤྱོད་དམར་མོ་པདྨ་
དམར་པོ་འཛིན། །རབ་དགའ་སེར་མོ་ནོར་བུའི་རྒྱལ་མཚན་འཛིན། །དྲི་མེད་
དཀར་མོ་ཆུ་སྐྱེས་དཀར་པོ་འཛིན། །འོད་བྱེད་དམར་མོ་པད་སྟེང་ཉི་མ་འཛིན། །
འོད་འཕྲོ་ལྗང་ཁུ་ཨུཏྤལ་སྔོན་པོ་འཛིན། །སྦྱང་དཀའ་དམར་མོ་མཉམ་གཞག་ནོར་
བུ་འཛིན། །མངོན་འགྱུར་སེར་མོ་པད་སྟེང་གླེགས་བམ་འཛིན། །རིང་སོང་ སྔོ་
སངས་ པད་སྟེང་སྣ་ཚོགས་རྡོར། །མི་གཡོ་དཀར་མོ་པད་སྟེང་རྡོ་ རྗེ་ དམར། །
ལེགས་བློ་དམར་སྐྱ་ཨུཏྤལ་རལ་གྲི་འཛིན། །ཆོས་སྤྲིན་སེར་མོ་སྤྲིན་སེབ་གླེགས་
བམ་འཛིན། །ཀུན་འོད་དམར་མོ་པད་སྟེང་བདེ་གཤེགས་སྐུ། །རྟོགས་པའི་ལྷ་མོ་
བཅུ་གཉིས་ལ་ཕྱག་འཚལ། །ལྷོ་རུ་ཕར་ཕྱིན་ལྷ་མོ་བཅུ་གཉིས་ནི། །གཡས་ཀུན་
རྒྱལ་མཚན་འཕྱར་ཞིང་གཡོན་རྣམས་ཀྱིས། །རིན་ཆེན་པདྨའི་ ཕ་རོལ་ཕྱིན་མ་
དམར་༑ ༑པདྨའི་སྟེང་དུ་ཟླ་བའི་དཀྱིལ་འཁོར་འཛིན། །སྤྱན་མ་སེར་མོ་འབྲས་ཀྱི་
-10-



ཆོས་དབྱིངས་གསུང་དབང་གི་མངོན་རྟོགས་འཇམ་དབྱངས་ཞལ་མཐོང་།
སྙེ་མ་འཛིན། །ཚུལ་ཁྲིམས་དཀར་མོ་མྱ་ངན་མེད་ཡལ་ག །བཟོད་པ་སེར་མོ་
ཆུ་སྐྱེས་དཀར་མོ་འཛིན། །བརྩོན་འགྲུས་ལྗང་ཁུ་ཨུཏྤལ་སྔོན་པོ་འཛིན། །བསམ་
གཏན་སྔོ་སངས་པདྨ་དཀར་པོ་འཛིན། །ཤེར་ཕྱིན་སེར་མོ་པད་སྟེང་གླེགས་བམ་
འཛིན༑ ༑དང་པོ་གཉིས་ཀྱིས་ཐུགས་ཀར་ཆོས་འཁོར་རྒྱ། །ཐབས་ལྗང་སྤྲི་ཡང་ཀུ་
ཡི་མེ་ཏོག་འཛིན། །སྨོན་ལམ་སྔོན་མོ་ཨུཏྤལ་རལ་གྲི་འཛིན། །སྟོབས་ཀྱི་ཕར་
ཕྱིན་དམར་མོ་པད་དཀར་འཛིན། །ཡེ་ཤེས་དཀར་མོ་རིན་ཆེན་བྱང་ཆུབ་ཤིང་། །
རྡོ་རྗེ་ལས་ཀྱི་ཕ་རོལ་ཕྱིན་མ་ལྗང་། །པདྨའི་སྟེང་དུ་སྣ་ཚོགས་རྡོ་རྗེ་འཛིན། །སྤྱོད་
པའི་ལྷ་མོ་བཅུ་གཉིས་ལ་ཕྱག་འཚལ། །ནུབ་ཏུ་དབང་གི་ལྷ་མོ་བཅུ་གཉིས་ནི། །
གཡས་ཀུན་པདྨ་འཕྱར་ཞིང་གཡོན་རྣམས་ཀྱིས། །ཚེ་དབང་མར་མོ་ཚེ་དཔག་མེད་
སྐུ་འཛིན། །སེམས་ལ་དབང་བ་དཀར་མོ་རྡོ་རྗེ་འཛིན། །ཡོ་བྱད་སེར་མོ་རིན་ཆེན་
སྙེ་མ་འཛིན། །ལས་དབང་ལྗང་ཁུ་སྣ་ཚོགས་རྡོ་རྗེ་འཛིན། །སྐྱེ་དབང་སྣ་ཚོགས་སྣ་
མའི་མེ་ཏོག་འཛིན། །རྫུ་འཕྲུལ་ལྗང་ཁུ་པད་སྟེང་ཉི་ཟླ་འཛིན། །མོས་དཀར་སྤྱི་
ཡང་ཀུ་ཡི་མེ་ཏོག་འཛིན། །སྨོན་ལམ་སེར་མོ་ཨུཏྤལ་སྔོན་པོ་འཛིན། །ཡེ་ཤེས་
སྔོན་ པོ་ ཨུཏྤལ་ རལ་ གྲི་ འཛིན། །ཆོས་ དབང་ དམར་ སྐྱ་པད་ སྟེང་ བུམ་བཟང་
འཛིན༑ ༑དེ་བཞིན་ཉིད་དཀར་རིན་ཆེན་ཡལ་ག་འཛིན། །སངས་རྒྱས་བྱང་ཆུབ་
སེར་མོ་རྡོ་རྗེ་གཡས། །གཡོན་པ་རྒྱལ་མཚན་སྟེང་དུ་འཁོར་ལོ་འཛིན། །ཡོན་ཏན་
ལྷ་མོ་བཅུ་གཉིས་ལ་ཕྱག་འཚལ། །བྱང་དུ་གཟུངས་ཀྱི་ལྷ་མོ་བཅུ་གཉིས་ནི། །
གཡས་ཀུན་སྣ་ཚོགས་རྡོ་རྗེ་གཡོན་རྣམས་ཀྱིས། །ནོར་གྱི་གཟུངས་མ་སེར་མོ་སྙེ་
མ་འཛིན། །རིན་ཆེན་སྐར་ཟླ་དམར་པོ་རྒྱལ་མཚན་འཛིན། །རྣམ་རྒྱལ་དམར་མོ་
ཤེལ་གྱི་བུམ་པ་འཛིན། །འཁོར་ལོ་ཅན་སེར་ཁབ་དང་སྐུད་པ་འཛིན། །ལོ་མ་
-11-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
གྱོན་ལྗང་རྨ་བྱའི་མཇུག་སྒྲོ་འཛིན། །དུག་སེལ་དཀར་མོ་དུག་གི་མེ་ཏོག་འཛིན། །
སྒོ་མཐའ་ཡས་ལྗང་པད་སྟེང་གཏེར་བུམ་འཛིན། །ཙུན་ད་དཀར་མོ་ཕྲེང་འཕྱང་
བུམ་པ་འཛིན། །ཤེལ་འཕེལ་དཀར་མོ་ཨུཏྤལ་རལ་གྲི་འཛིན། །སྒྲིབ་སེལ་ལྗང་མོ་
སྣ་ཚོགས་རྡོ་རྗེ་འཛིན། །ཟ་མ་ཏོག་དམར་རིན་ཆེན་ཟ་མ་ཏོག །ཆོས་མཛོད་སེར་
མོ་སྣ་ཚོགས་དཔེ་སྒྲོམ་འཛིན། །བློ་གྲོས་ལྷ་མོ་བཅུ་གཉིས་ལ་ཕྱག་འཚལ། །མེ་
མཚམས་སོགས་བཞིར་སྒེག་མོ་ཕྲེང་བ་མ། །གླུ་མ་གར་མ་དམར་སེར་དམར་ལྗང་
མདོག ༑སྙེམས་ཚུལ་ཕྲེང་བ་པི་ཝཾ་རྡོ་རྗེ་འཛིན། །སྒོ་བཞིར་ཆོས་དང་དོན་དང་
ངེས་ཚིག་དང་། །སྤོབས་པ་སོ་སོ་ཡང་དག་རིག་མ་རྣམས། །དམར་སེར་དམར་
ལྗང་ ལྕགས་ཀྱུ་ཞགས་སོགས་ འཛིན། །ཤེར་ཕྱིན་ལས་ གཞན་ ཞལ་ཅིག་ ཕྱག་
གཉིས་མ། །ཀུན་ཀྱང་རབ་མཛེས་ལྷ་མོ་འཛུམ་སྒེག་ཞི། །སྣ་ཚོགས་པད་ཟླར་
སེམས་ པའི་ དཀྱིལ་དཀྲུང་བཞུགས། །གཟུགས་དཀྱིལ་ང་དྲུག་ལྷ་ མོ་ ལ་ ཕྱག་
འཚལ༑ ༑དཀྱིལ་འཁོར་གསུམ་པའི་ལྷ་རྣམས་ལ། །ཤར་དུ་ཀུན་བཟང་སེར་པོ་
གཡས༑ ༑མཆོག་སྦྱིན་ཨུཏྤལ་རལ་གྲི་གཡོན། །བློ་གྲོས་མི་ཟད་སེར་པོ་གཡས།།
སྐྱབས་སྦྱིན་རལ་གྲི་སྤྱི་བླུགས་གཡོན། །ས་སྙིང་སེར་པོ་ས་གནོན་གཡས། །པད་
སྟེང་དཔག་བསམ་ལྗོན་པ་གཡོན། །མཁའ་སྙིང་ལྗང་ཁུ་རིན་ཆེན་ཆར། །གཡོན་
པས་ནོར་བུའི་རྒྱན་མཚན་འཛིན། །ལྷོ་རུ་མཁའ་མཛོད་སེར་པོ་གཡས། །རིན་
ཆེན་པད་སྟེང་དཔག་བསམ་གཡོན། །ཕྱག་ན་རིན་ཆེན་ལྗང་ཁུ་གཡས། །ནོར་བུ་
པད་སྟེང་ཟླ་བ་གཡོན། །བློ་གྲོས་རྒྱ་མཚོ་དཀར་པོ་གཡས། །དུང་དཀར་དང་ནི་རྡོ་
རྗེ་གཡོན། །རྡོར་སྙིང་སྔོན་པོ་རྡོ་ རྗེ་གཡས། །མདོ་སྡེ་ས་བཅུའི་པོ་ཏི་གཡོན། །
ནུབ་ཏུ་སྤྱན་རས་གཟིགས་དབང་དཀར། །གཡས་གཡོན་མཆོག་སྦྱིན་པད་དཀར་
-12-



ཆོས་དབྱིངས་གསུང་དབང་གི་མངོན་རྟོགས་འཇམ་དབྱངས་ཞལ་མཐོང་།
འཛིན༑ ༑མཐུ་ཆེན་ཐོབ་ སེར་ རལ་གྲི་ གཡས། །གཡོན་པ་ ཆུ་སྐྱེས་དཀར་པོ་
འཛིན༑ ༑ཟླ་འོད་དཀར་པོ་འཁོར་ལོ་གཡས། །གཡོན་པ་པད་སྟེང་ཟླ་བ་འཛིན།།
དྲ་བ་ཅན་འོད་དམར་པོ་གཡས། །རལ་གྲི་པད་སྟེང་ཉི་མ་གཡོན། །བྱང་དུ་འོད་
དཔག་མེད་དཀར་གཡས། །སྣ་ཚོགས་པདྨ་བུམ་པ་གཡོན། །སྤོབས་པ་བརྩེགས་
སེར་སེ་གོལ་གཡས། །གཡོན་པས་ཨུཏྤལ་རལ་གྲི་འཛིན། །མྱ་ངན་མུན་འཇོམས་
དམར་སེར་གཡས། །དུང་དཀར་དང་ནི་མདུང་ཐུང་གཡོན། །སྒྲིབ་སེལ་ལྗང་ཁུ་
རལ་གྲི་གཡས། །གཡོན་པས་སྣ་ཚོགས་བ་དན་འཛིན། །སྣ་ཚོགས་པད་ཟླའི་
གདན་ སྟེང་ དུ། །རབ་ མཛེས་ སེམས་ དཔའི་ དཀྱིལ་ དཀྲུངས་ བཞུགས། །སྐལ་
བཟང་སེམས་པ་ལ་ཕྱག་འཚལ། ཁྲོ་བཅུ་སྔར་བཞིན་ལ་ཤར་སྒོར་ཞེས་སོགས་
སྦྱར་ནས་བརྗོད། མེ་སོགས་ཟུར་བཞིའི་གཡས་དང་གཡོན་གཉིས་སུ། །མེ་ཏོག་
བདུག་སྤོས་མར་མེ་དྲི་མཆོག་མ། །གཟུགས་སྒྲ་རོ་རེག་མར་སེར་དམར་ལྗང་
མདོག །པད་ཟླར་སེམས་དཀྱིལ་རང་རྟགས་འཛིན་ཕྱག་འཚལ། །གཙོ་འཁོར་
ཐམས་ཅད་རང་སྣང་ཐབས་ཤེས་སྦྱོར། །བདེ་བ་ཆེན་པོའི་དཔལ་ལ་རྟག་ཏུ་རོལ།།
ཞི་བའི་འཁོར་ཀུན་རིན་ཆེན་རྒྱན་བརྒྱ་དང༌། །ལྷ་རྫས་ནམ་བཟས་ཀླུབས་ལ་ཕྱག་
འཚལ་ལོ། །བཞི་པ་རྡོ་རྗེ་རིགས་ཀྱི་དཀྱིལ་འཁོར་ཆེན་པོའི་ཤར་དུ་བརྒྱ་བྱིན་སེར་
པོ་གླང་ཆེན་ལ་ཞོན་པ་རྡོ་རྗེ་དང་ནུ་མ་འཛིན་པ། མེར་མེ་ལྷ་དམར་པོ་ར་སྐྱེས་ལ་
ཞོན་པ་གཡས་གཉིས་བགྲང་འཕྲེང་དང་དབྱུག་གུ། གཡོན་གཉིས་བླུགས་བཟར་
དང་སྤྱི་བླུགས་འཛིན་པ། ལྷོར་གཤིན་རྗེ་སྔོན་པོ་མ་ཧེ་ལ་ཞོན་པ་དབྱུག་པ་དང་བེ་
ཅོན་འཛིན་པ། ལྷོ་ནུབ་དུ་སྲིན་པོ་ནག་པོ་རོ་ལངས་ལ་ཞོན་པ་རལ་གྲི་དང་ཕུབ་
འཛིན་པ། ནུབ་ཏུ་ཆུ་ལྷ་དཀར་པོ་གདེང་ཀ་བདུན་ལྡན་ཆུ་སྲིན་ལ་ཞོན་པ་སྤྲུལ་
-13-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ཞགས་དང་དུང་དཀར་འཛིན་པ། རླུང་དུ་རླུང་ལྷ་ལྗང་སྔོན་རི་དྭགས་ལ་ཞོན་པ་བ་
དན་འཛིན་པ། བྱང་དུ་གནོད་སྦྱིན་སེར་པོ་མི་ལ་ཞོན་པ་དབྱུག་པ་དང་ནེའུ་ལེ་
འཛིན་པ། དབང་ལྡན་དུ་དབང་ལྡན་དཀར་པོ་གླང་ལ་ཞོན་པ་རལ་པའི་ཐོར་
ཚུགས་དང་ཟླ་བ་ཕྱེད་པས་མཚན་ཞིང་རྩེ་གསུམ་དང་ཐོད་པ་འཛིན་པ་དེ་ཐམས་
ཅད་ཀྱང་ཞལ་གཅིག་ཕྱག་བཞིའི་དང་པོ་གཉིས་ཀྱིས་སྤྱི་བོར་ཐལ་མོ་སྦྱར་ནས་
བཅོམ་ལྡན་འདས་ལ་ཕྱག་འཚལ་ཞིང་འོག་མ་གཉིས་ཀྱིས་རང་རང་གི་ཕྱག་
མཚན་བཟུང་ནས་རང་སྣང་གི་ཡུམ་ལ་འཁྱུད་པའོ། །དེ་རྣམས་ཀྱི་ཕྱི་རོལ་དུ་
དབང་ལྡན་གྱི་ཟུར་ནས་བརྩམས་ཏེ། གཡས་སྐོར་དུ་རིམ་པ་བཞིན་དུ་ཚངས་པ་
སེར་པོ་ངང་པ་ལ་ཞོན་པ་ཞལ་གཅིག་ཕྱག་བཞིའི་དང་པོ་གཉིས་ཀྱི་པད་མ་དང་
དབྱུག་གུ་འཛིན་པས་སྤྱི་བོར་ཐལ་མོ་སྦྱར་ཞིང་འོག་མ་གཉིས་ཀྱི་ཕྲེང་བ་དང་སྤྱི་
བླུགས་འཛིན་པས་ཡུམ་ལ་འཁྱུད་པ། ཁྱབ་འཇུག་ནག་པོ་ནམ་མཁའ་ལྡིང་ལ་
ཞོན་པ་ཞལ་གཅིག་ཕྱག་བཞི་ཡི་དང་པོ་གཉིས་འཁོར་ལོ་དང་དུང་འཛིན་པས་སྤྱི་
བོར་ཐལ་མོ་སྦྱར་ཞིང་འོག་མ་གཉིས་ཀྱིས་དབྱུག་པ་དང་ཤུ་རང་གའི་གཞུ་འཛིན་
པས་ཡུམ་ལ་འཁྱུད་པ། དབང་ཕྱུག་ཆེན་པོ་དཀར་པོ་གླང་ལ་ཞོན་པ་རལ་པའི་ཐོ་
ཚུགས་ཅན། ཞལ་གཅིག་ཕྱག་བཞིའི་དང་པོ་གཉིས་ཀྱིས་སྤྱི་བོར་ཐལ་མོ་སྦྱར་
ཞིང་འོག་མ་གཉིས་ཀྱིས་རྩེ་གསུམ་དང་ཐོད་པ་འཛིན་པས་ཡུམ་ལ་འཁྱུད་པ།
གཞོན་ནུ་གདོང་དྲུག་དམར་པོ་རྨ་བྱ་ལ་ཞོན་པ་གཞོན་ནུའི་ཚུལ་ཅན་ཞལ་དྲུག་
ཕྱག་དྲུག་གི་དང་པོ་གཉིས་སྤྱི་བོར་ཐལ་མོ་སྦྱར་ཞིང་བར་པ་གཉིས་ཀྱིས་རྡོར་དྲིལ་
བཟུང་ནས་ཡུམ་ལ་འཁྱུད་པ་འོག་མ་གཉིས་ཀྱིས་ཁྱིམ་བྱ་དང་དྲིལ་བུ་འཛིན་པ།
ཚངས་མ་དང་ཁྱབ་འཇུག་མ་དང་དྲག་མོ་དང་གཞོན་ནུ་མ་དང་དབང་མོ་རྣམས་
-14-



ཆོས་དབྱིངས་གསུང་དབང་གི་མངོན་རྟོགས་འཇམ་དབྱངས་ཞལ་མཐོང་།
ཀྱང་རང་རང་གི་ཡབ་དང་མཚུངས་བའི་ཞལ་ཕྱག་དང་ལྡན་ཞིང་ཞོན་པ་ལ་གནས་
པ༑ ཕག་མོ་ནག་མོ་ཡི་དྭགས་དམར་པོ་ལ་གནས་ཤིང་ཉ་རློན་པ་དང་ཐོད་པ་
འཛིན་པ། ཙ་མུཎྜ་ནག་མོ་ཤིན་ཏུ་སྐེམ་པ་ཡི་དྭགས་ལ་གནས་ཤིང་གྲི་གུག་དང་
ཐོད་པ་འཛིན་པ། ཚོགས་བདག་གླང་སྣ་དཀར་པོ་བྱི་བ་ལ་གནས་ཤིང་གཡས་
གཉིས་ལ་ཕུག་དང་དགྲ་སྟ། གཡོན་གཉིས་ལ་དུང་དང་རྩེ་གསུམ་འཛིན་པ། ནག་
པོ་ཆེན་པོ་ནག་པོ་རྩེ་གསུམ་དང་ཐོད་པ་འཛིན་པ། དགའ་བྱེད་དབང་ཕྱུག་ནག་པོ་
རྫ་རྔ་ཞོན་པས་རྫ་རྔ་བརྡུང་པ་བློ་གི་རི་ཏི་ནག་པོ་ཐལ་མོ་སྦྱར་ཞིང་ཕྲེང་བ་དང་སྤྱི་
བླུག་འཛིན་པ། ཉི་མ་དམར་པོ་རྟ་བདུན་གྱིས་དྲངས་བའི་ཤིང་རྟ་ལ་གནས་ཤིང་
པད་མའི་སྟེང་དུ་ཉི་མའི་དཀྱིལ་འཁོར་འཛིན་པ། ཟླ་བ་དཀར་པོ་དང་བས་དྲངས་
བའི་ཤིང་རྟ་ལ་གནས་ཤིང་ཀུ་མུ་ཏའི་སྟེང་དུ་ཟླ་བའི་དཀྱིལ་འཁོར་འཛིན་པ།
མིག་དམར་དམར་པོ་ར་སྐྱེས་ལ་གནས་ཤིང་རལ་གྲི་དང་མི་མགོ་འཛིན་པ། ལྷག་
པ་ལྗང་ཁུ་པདྨ་ལ་གནས་ཤིང་མདའ་དང་གཞུ་འཛིན་པ། ཕུར་བུ་སེར་པོ་གླང་ཆེན་
ལ་གནས་ཤིང་ཕྲེང་བ་དང་སྤྱི་བླུགས་འཛིན་པ། པ་སངས་དཀར་པོ་བུམ་པ་ལ་
གནས་ཤིང་ཤེལ་ཕྲེང་དང་སྤྱི་བླུགས་འཛིན་པ། སྤེན་པ་ནག་པོ་རུས་སྦལ་ལ་
གནས་ཤིང་ རལ་གྲི་དང་དབྱུ་གུ་འཛིན་པ། སྒྲ་གཅན་དམར་ནག་ བྲག་རི་ལ་
གནས་ཤིང་ཉི་མ་དང་ཟླ་བ་འཛིན་པ། མཇུག་རིངས་དཀར་པོ་སྦྲུལ་ལ་གནས་
ཤིང་རལ་གྲི་དང་སྤྲུལ་ཞགས་འཛིན་པ། སྟོབས་བཟང་དཀར་པོ་གླང་ལ་གནས་
ཤིང་ རལ་གྲི་དང་ཐོང་གཤོལ་འཛིན་པ། རྒྱལ་བར་བྱེད་པ་ལྗང་ཁུ་ཁུ་བྱུག་ལ་
གནས་ཤིང་གཡས་གཉིས་ཕྲེང་བ་དང་མདའ། གཡོན་གཉིས་ཁཾ་ཕོར་དང་གཞུ་
འཛིན་པ། སྦྲང་རྩིར་བྱེད་པ་དཀར་པོ་ནེ་ཙོ་དང་དཔྱིད་ཀྱི་ལྷ་དཀར་པོ་སྤྲིའུ་ལ་
-15-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
གནས་ཤིང་། དེ་གཉིས་ཀྱི་གཡས་དང་པོ་གཉིས་རྒྱལ་མཚན་དང་རལ་གྲི། གཞན་
རྣམས་སྔ་མ་དང་འདྲ་བ། ཀླུའི་རྒྱལ་པོ་མཐའ་ཡས་དམར་པོ། ནོར་རྒྱས་སེར་པོ།
འཇོག་པོ་ནག་པོ། པད་མ་དང་སྟོབས་རྒྱུ་དཀར་པོ། པད་ཆེན་ནག་པོ། དུང་སྐྱོང་
སེར་པོ། རིགས་ལྡན་ལྗང་ཁུ། ཐམས་ཅད་ཀྱང་སྟོད་ལྷའི་ལུས་ཅན་སྦྲུལ་མགོའི་
གདེངས་ཀ་དང་ལྡན་ཞིང་སྨད་སྦྲུལ་མཇུག་གཡས་སུ་འཁྱིལ་བ་ཕྱག་གཉིས་ཐལ་
མོ་སྦྱར་ནས་ཡིད་བཞིན་གྱི་ནོར་བུ་འཛིན་པ། ལྷ་མ་ཡིན་གྱི་རྒྱལ་པོ་ཐག་བཟང་
རིས་དང་སྟོབས་ལྡན་དང་རབ་དགའ་དང་རྣམ་པར་སྣང་བྱེད་དེ་བཞི་ཀའང་ཤིང་
རྟ་ལ་གནས་ཤིང་རལ་གྲི་དང་ཕུབ་ལ་སོགས་པའི་གོ་མཚོན་སྣ་ཚོགས་ཐོགས་
ནས་གཡུལ་དུ་ཞུགས་པ། ནམ་མཁའ་ལྡིང་གི་རྒྱལ་པོ་གཤོག་པ་བརྐྱང་པ་རྐང་པ་
ནས་སྤྱིའི་བར་དུ་སེར་པོ། སྤྱི་ནས་ལྟེ་བའི་བར་དུ་དཀར་པོ། ལྟེ་བ་ནས་མགྲིན་
པའི་བར་དུ་དམར་པོ། མགྲིན་པ་ནས་དཔྲལ་བའི་བར་དུ་ནག་པོ། ཕྱག་གཉིས་
ཀྱིས་རིན་པོ་ཆེའི་ཕྲེང་བ་བརྒྱངས་ནས་འཛིན་པ། མིའམ་ཅིའི་རྒྱལ་པོ་ལྗོན་པ་རྟ་
མགོ་ཅན་དམར་སྐྱ་དང་དྲི་ཟའི་རྒྱལ་པོ་ཟུར་ཕུད་ལྔ་པ་གསེར་མདོག་གཉིས་པི་ཝཾ་
སྒྲོགས་པ་ལ་བརྩོན་པ། རིག་པ་འཛིན་པའི་རྒྱལ་པོ་དོན་ཀུན་གྲུབ་པ་དཀར་པོ་
ཕྲེང་བ་འཛིན་པ། གནོད་སྦྱིན་གྱི་སྡེ་དཔོན་ཆེན་པོ་ནོར་བུ་བཟང་པོ་སྔོན་པོ། གང་
བ་བཟང་པོ་སེར་པོ། ནོར་སྦྱིན་དམར་པོ། རྣམ་ཐོས་ཀྱི་བུ་སེར་པོ། པི་ཙི་ཀུཎྜ་ལི་
དམར་པོ། །ཀཱི་ལི་མཱ་ལི་ལྗང་ཁུ། སྒོའི་དབང་པོ་དང་སྤྱོད་པའི་དབང་པོ་སེར་པོ།
ཐམས་ཅད་ཀྱང་ལུས་སྦོམ་ཞིང་ཐུང་བ་གཡས་བཱི་ཛ་པཱུ་ར་དང་གཡོན་གཏེར་གྱི་
ནེའུ་ལེ་འཛིན་པ། འཕྲོག་མ་སེར་མོ་བུ་ལྔ་དང་བཅས་པ་ཟན་གྱི་ཆང་བུ་འཛིན་པ།
སྨིན་དྲུག་སྔོ་སངས། སྣར་མ་དམར་སྐྱ། མགོ་ནག་མོ། ལག་དང་ནམ་སོ་སེར་མོ།
-16-



ཆོས་དབྱིངས་གསུང་དབང་གི་མངོན་རྟོགས་འཇམ་དབྱངས་ཞལ་མཐོང་།
རྒྱལ་སྔོ་སངས། སྐག་དཀར་མོ། མཆུ་སེར་པོ་གྲེ་ལྗང་སེར། དབོ་ལྗང་ཁུ། མེ་བཞི་
དཀར་པོ། །ནག་པ་ལྗང་ཁུ། ས་རི་སེར་པོ། ས་ག་ནག་མོ། ལྷ་མཚམས་ལྗང་ཁུ་
སྣོན་དང་ སྣུབས་ སེར་མོ། ཆུ་སྟོད་ནག་མོ། ཆུ་ སྨད་དཀར་མོ། གྲོ་ཞུན་དཀར་
སེར༑ བྱིན་ཞིན་སྔོ་སངས། མོན་གྲེ་ནག་མོ། མོན་གྲུ་སེར་མོ། ཁྲུམས་སྟོད་ལྗང་
ཁུ༑ ཁྲུམས་སྨད་སེར་མོ། ནམ་གྲུ་དཀར་སེར། ཐ་དཀར་དཀར་མོ། བྲ་ཉེ་ལྗང་
ཁུ༑ དེ་ཐམས་ཅད་ཀྱང་ལྷ་མོ་སྟོད་གཡོགས་གཡོ་བ་དང་བཅས་པ། ཕྱག་གཉིས་
ཐལ་མོ་སྦྱར་བ་སྟན་ནང་ཚངས་ཅན་ལ་གནས་པ། ཚངས་པ་དང་དབང་པོ་ལ་
སོགས་པ་ལྷའི་གཙོ་བོ་ཐམས་ཅད་ཀྱང་རང་རང་གི་འཁོར་ཚོགས་དཔག་ཏུ་མེད་
པས་བསྐོར་ཏེ། ཕྱོགས་བཅུར་སྙན་པའི་གླུ་དབྱངས་ཀྱིས་བཅོམ་ལྡན་འདས་ཀྱི་
མཚན་ཡང་དག་པར་བརྗོད་པ་འདོན་པ་ལ་བརྩོན་པ། སྒོ་བཞིར་རྩ་བའི་དཀྱིལ་
འཁོར་དང་འདྲ་བའམ། སྒོ་བཞིར་རིན་པོ་ཆེའི་ཁྲིའི་སྟེང་དུ། ཤར་ཏུ་རྒྱལ་པོ་ཆེན་
པོ་ཡུལ་འཁོར་སྲུང་ མར་ གད་ ཀྱི་མདོག་ཅན་པི་ཝཾ་འཛིན་པ་དྲི་ཟའི། ལྷོར་
འཕགས་སྐྱེས་པོ་སྔོན་པོ་རལ་གྲི་དང་གདན་ལ་བསྟེན་པ་གྲུལ་བུམ་གྱི། ནུབ་ཏུ་
སྤྱན་མི་བཟང་དམར་པོ་སྤྲུལ་ཞགས་དང་མཆོད་རྟེན་འཛིན་པ་ཀླུའི། བྱང་དུ་རྣམ་
ཐོས་ཀྱི་སྲས་སེར་པོ་བེ་ཅོན་དང་ནེའུ་ལེ་འཛིན་པ་གནོད་སྦྱིན་གྱི་ཚོགས་ཀྱིས་
བསྐོར་བ། ཐམས་ཅད་ཀྱི་དཔྲལ་བར་ཨོཾ། མགྲིན་པར་ཨཱཿ ཐུགས་ཀར་ཧཱུཾ། གཙོ་
བོའི་ཐུགས་ཀར་མཾ་ཡིག་གསེར་གྱི་མདོག་ཅན་གྱིས་མཚན་པར་འགྱུར། མཆོད་
བསྟོད་ཚོགས་ཞིང་ལྟར་བྱས། བཟླས་པ་མཚན་བརྗོད་ཀྱི་སྔགས་འོག་མའི་ཨ་
ཨཱསརྦ་ཏ་ཐཱ་ག་ཏ་སོགས་བཟླ། བཟླས་པའི་གཙོ་བོ་མཚན་བརྗོད་ཉིད་ལ་བྱའོ།།
འདི་ནི་སྐུ་གསུམ་ལམ་ཁྱེར་གྱི་སྦྱང་གཞི་སྦྱོང་བྱེད་ལ་སོགས་པ་སྣང་བ་ཐམས་ཅད་
-17-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
རང་བཞིན་ལྷན་སྐྱེས་ཀྱི་རྣམ་རོལ་དུ་འཆར་བའི་རྣལ་འབྱོར་པ་མཆོག་གི་ཉམས་
ལེན་རྣལ་འབྱོར་རྫོགས་པའི་ཕྲེང་བ་དང་བསྟུན་པ་ཡིན་ལ། ལས་དང་པོ་པས་
རྒྱས་པར་ཉམས་སུ་ལེན་ན། ཡེ་ཤེས་ཞབས་ལུགས་དང་སྦྱར་བར་བྱ་བ་ཡིན་པས།
འཇམ་རྡོར་གྱི་མངོན་རྟོགས་ཇི་བཞིན་ལ་འདོན་པ་སྤོ་བར་བྱའོ། །སྤོ་རྒྱུ་ནི།
བསྲུང་འཁོར་དང་གཞལ་ཡས་ཁང་འདིར་བཤད་པ་ཇི་བཞིན་བྱ། འབྲས་བུ་རྡོ་རྗེ་
འཛིན་པ་ཡབ་ཡུམ་ལ། རལ་གྲི་ཟླ་བ་མོ་དང་བཅས་པ་ཡོངས་སུ་གྱུར་པ་ལས།
དབུས་སུ་རང་ཉིད་འཇམ་པའི་རྡོ་རྗེ་ཆོས་དབྱིངས་གསུང་གི་དབང་ཕྱུག་ནི། ཞེས་
དང་༑ དབང་ཕྱུག་མ། ཞེས་སྦྱར། མིག་གཉིས་སུ་མིག་དབང་གི་རང་བཞིན་ཞེས་
སོགས་ཁྱད་མེད་དུ་སྦྱར། དཀྱིལ་འཁོར་རྒྱལ་མཆོག་ལ། ཐིག་ལེ་དྲི་མ་མེད་པ་མི་
ཡིག་དམར་སེར་གྱིས་མཚན་པ་ཡོངས་སུ་གྱུར་པ་ལས་ཆོས་དབྱིངས་གསུང་དབང་
གི་དཀྱིལ་འཁོར་རྟེན་དང་བརྟེན་པར་བཅས་པ་གསལ་ལ། ཡོངས་སུ་རྫོགས་པར་
གྱུར་པ་རྣམས་རེ་རེ་ནས་གཙོ་བོའི་ཐུགས་ཀར་དྲངས། མཚན་ སྔགས་དང་རྩ་
རིགས་ལ་སོགས་པའི་འབྱིན་སྔགས་སོ་སོས་ཕྱུང་། ཕྱོགས་བཅུའི་ཞིང་དུ་སྤྲུལ་པ་
དཔག་ཏུ་མེད་པ་སྤྲོས། སྤྱི་དགོས་ཀྱི་མཛད་པ་ཐམས་ཅད་མཛད། སླར་འདུས་ཏེ་
གཙོ་བོ་རང་ལ་ཐིམ་པའི་འཁོར་རྣམས་རང་རང་གི་གནས་སུ་འཁོད་པ་ནི། ཤར་
སོགས་བཞི་ དང་ དབང་ལྡན་ སོགས་ སྦྱར་རོ། །ཐུགས་ ཀའི་མཾ་ལས་འོད་ཟེར་
འཕྲོས་པས་ཇི་ལྟར་བསྒོམས་པ་དང་འདྲ་བའི་ཡེ་ཤེས་པ་རྟེན་དང་བརྟེན་པར་
བཅས་པ་སྤྱན་དྲངས་ཞེས་སོགས་ཇི་བཞིན་བྱའོ། །དེ་ལྟར་ན་དཀྱིལ་འཁོར་འདི་
ནི་མཚན་བརྗོད་ལ་རྟེན་པའི་ཉམས་ལེན་གྱི་གཙོ་བོ་རྒྱ་བོད་ན་ཉི་ཟླ་ལྟར་གྲགས་
པ་རྒྱུད་སྡེ་བཞིའི་དཀྱིལ་འཁོར་ཆེ་ཚད་དང་དཀའ་བའི་ཚད་དུ་གྲགས་ཤིང་གྲུབ་
-18-



ཆོས་དབྱིངས་གསུང་དབང་གི་མངོན་རྟོགས་འཇམ་དབྱངས་ཞལ་མཐོང་།
པ་འདི། ཤོག་གུ་བཞི་ལ་ཚང་བར་འདུས་པ་འདི་ནི་ཁོ་བོའི་བློས་ལྷག་པའི་ལྷས་
བྱིན་གྱིས་བརླབས་པ་ལས་བྱུང་བ་ཡིན་པས་དོན་དུ་གཉེར་པར་བྱའོ། །འདི་རྣལ་
འབྱོར་རྒྱུད་ལ་བརྟེན་ནས་ཉམས་སུ་ལེན་ཚུལ་ནི་གཞན་དུ་བརྗོད་པར་བྱའོ། །
འཇམས་དབྱངས་སྒྲུབ་ཐབས་རྨད་བྱུང་འདི། །དགེ་སློང་ལྷ་ཡི་སྐད་རིགས་པ། །པྲ་
ཛཱ་རཏྟས་སྦྱར་བ་ཡིན། །དགེ་བས་འཇམ་དབྱངས་མྱུར་གྲུབ་ཤོག། །། །
ཤུ་བྷཾ།། །།
༄༅། །ལྷག་པའི་ལྷ་མཆོག་སྒྲུབ་ཐབས་རྨད་བྱུང་འདི། །སྤར་ལ་བཀོད་
པའི་བཟོ་རིགས་མཐུན་རྐྱེན་སོགས། །རིན་ཆེན་བསམ་གྲུབ་ཅེས་བྱས་སྦྱར་པ་
ཡིན༑ ༑ཡེ་གེ་པ་ནི་ཚུལ་ཁྲིམས་འཕེལ་ཉིད་དོ། ། རྫོགས་སོ།། །།
བཀྲ་ཤིས་ཤོག། །།
-19-



༄༅། །ནཱམབིཛཧཱརོསཾགྷཔདནཱཡ་གྱོཏསཀྲམབྱཱཁཱནཾ
བ བིཧརཏིསྶ
འདུས་པ་ཞབས་ལུགས་ཀྱི་བསྐྱེད་རིམ་རྣམ་
བཤད་བཞུགས་སོ། །
ན་མོ་མཉྫབཛྲ་ཡ། དཔལ་གསང་བ་འདུས་པ་འཇམ་པའི་རྡོ་རྗེའི་བསྐྱེད་
རིམ་ཀུན་གསལ་ཉི་མ་ཞེས་བྱ་བ། འཇམ་པའི་དབྱངས་ལ་ཕྱག་འཚལ་ལོ། །ཟབ་
གསལ་གཉིས་མེད་འོད་གསལ་མཁའ་ལས་འཁྲུངས། །འཇའ་ལུས་མཚན་དཔེའི་
དཔལ་ འབར་ ཤེས་ རབ་ སྦྱོར། །དཔག་ མེད་ རིགས་ ཀྱི་ སྤྲུལ་ པ་ ཕྱོགས་ བཅུར་
འགྱེད༑ ༑འཇམ་མགོན་བླ་མ་སྒྲུབ་ཕྱིར་གུས་ཕྱག་འཚལ། །དཔལ་ལྡན་གསང་བ་
འདུས་ པའི་ རྩ་ རྒྱུད་ དང་། ཁྱད་ པར་ ཕྱི་མའི་ བཤད་ རྒྱུད་ གཙོར་ བྱས་ ནས། །
འཇམ་པའི་དབྱངས་ཀྱིས་ཡེ་ཤེས་ཞབས་ལ་གསུངས། །མར་མེ་མཛད་བཟང་
དམན་པའི་ཞབས་ལ་སོགས། །འཕགས་ཡུལ་མཁས་པ་དུ་མས་རྒྱ་ཆེར་བཀྲལ། །
འཕགས་པའི་ལུགས་དང་ཡེ་ཤེས་ཞབས་ལུགས་ཞེས། །འཛམ་གླིང་ལྷོ་ན་ཉི་ཟླ་
ལྟ་བུར་གྲགས། །བྱང་དུའང་རྒྱུད་འགྲེལ་རྒྱ་གཞུང་མང་དུ་འགྱུར། །འོན་ཀྱང་
བཤད་སྲོལ་རྒྱ་ཆེར་མ་བྱུང་བས། །དབང་རྒྱུད་མ་ཆད་ཙམ་ཞིག་ལྷག་མར་ཟད། །
-20-



ཆོས་དབྱིངས་གསུང་དབང་གི་མངོན་རྟོགས་འཇམ་དབྱངས་ཞལ་མཐོང༌།
ཟབ་མོའི་ལམ་མཆོག་ཉམས་པ་མ་བཟོད་ཅིང་། །སྤྱིར་གྱི་ལུགས་མཆོག་ཉམས་
རྣམས་ གསོ་བ་དང་། ཁྱད་པར་ལུགས་འདིའི་ཆེ་བ་མང་མཐོང་ཞིང་། །འཇམ་
དཔལ་དབྱངས་དང་དཔལ་ལྡན་འདུས་པ་ལ། །གཙོ་བོར་བྱེད་པའི་སྐལ་ལྡན་མང་
པོའི་ངོར། །ལུགས་འདི་འཆད་ལ་བདག་ཡིད་སྤྲོ་བར་གྱུར། །
འདི་ལ་གཉིས་ཏེ་ཆོས་ཇི་ལྟར་བྱུང་ཚུལ་དང་དེ་ཇི་ལྟར་སྒྲུབ་ཚུལ་ལོ། །
དང་པོ་ནི། རྗེ་བཙུན་འཇམ་པའི་དབྱངས་ཉིད་གདུལ་བྱ་ཐ་མལ་པའི་ངོར་རྒྱ་གར་
གྱི་སློབ་དཔོན་ཆེན་པོ་འཇམ་དཔལ་བཤེས་གཉེན་དུ་གྲགས་པ་ཡོ་གའི་མཁས་པ་
ཆེན་པོ་འཇམ་དཔལ་གྲགས་པ་དང་དུས་མཚུངས་སུ་བྱོན་ཅིང་ཀུན་སྙིང་སོགས་
ལས་ཅུང་ཟད་སྔ་བ་མཚན་གཞན་ཨ་བ་དྷུ་ཏི་པ་ཞེས་ཀྱང་གྲགས་པ་དེས་རྡོ་རྗེ་
གདན་གྱི་བྱང་ཕྱོགས་ཀུ་བའི་ཚལ་དུ་འཇམ་དབྱངས་ཀྱི་དཀྱིལ་འཁོར་དངོས་སུ་
སྤྲུལ་ནས་འཇམ་དབྱངས་ཉིད་དུ་བསྟན་ཏེ་མངོན་སུམ་རྗེས་སུ་བཟུང་བའི་བདག་
ཉིད་ཆེན་པོ་སངས་རྒྱས་ཡེ་ཤེས་ཞབས་ནས། ལེགས་པར་བརྒྱུད་པའོ། །
སློབ་དཔོན་འདིའི་རྣམ་པར་ཐར་པ་ནི་སློབ་དཔོན་ཉིད་ཀྱིས་འཇམ་དཔལ་
ཞལ་ལུང་གི་ཐོག་མར་རྒྱ་ཆེར་བཀོད་པ་གྲུབ་ཆེན་དམན་ཞབས་པས་དེའི་འགྲེལ་
པར་བཤད་པ་ལྟར་ཤེས་དགོས་མོད་ཀྱི། འདི་ལའང་སློབ་དཔོན་ཉིད་ཀྱི་འཁྲུངས་
ཡུལ་དང་རབ་ཏུ་བྱུང་ཚུལ་སོགས་ནི་མི་གསལ་ཡང་དོན་དྲུག་གིས་བཤད་དེ།
སེང་བཟང་ལས་མདོ་སྡེའི་ཕྱོགས། སྒེག་རྡོར་ལས་རྒྱུད་སྡེ་འོག་མ། རྣལ་འབྱོར་མ་
གཉིས་ལས་བླ་མེད་སྤྱི་འགྲོ བྱིས་པའི་ཞབས་ལས་མའི་རྒྱུད། བསྲུང་བའི་ཞབས་
ལས་ཕ་རྒྱུད་སྤྱི་དགོས་རྣམས་ལ་སྦྱངས་ཚུལ། དེས་མ་ཚིམས་པར་འཇམ་དབྱངས་
རྙེད་ནས་གྲོལ་ཚུལ་ལོ། ། །
-21-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
དང་པོ་ནི། སློབ་དཔོན་སེང་གེ་བཟང་པོ་ནི། ཡུལ་ནཱ་ལེནྡྲའི་ཕྱོགས་
གཅིག་ན་ཁ་བི་ར་ཞེས་བྱ་བའི་ལྗོངས་ན་གྲོང་ཁྱེར་རྡོ་མཆོག་ཅེས་བྱ་བའི་ཕྱོགས་
གཅིག་ཏུ་འཁྲུངས་པ། འཕགས་པ་མང་པོས་བཀུར་བའི་སྡེ་ལས་རབ་ཏུ་བྱུང་བ་
གཞུང་ལུགས་སྣ་ཚོགས་ཀྱིས་དུབ་པར་བྱས་པ་ཤེས་རབ་ཀྱི་ཕ་རོལ་ཏུ་ཕྱིན་པ་
ལས་ངལ་གསོ་ཐོབ་པ་ཧ་རི་བྷ་དྲའམ་སེང་གེ་བཟང་པོ་ཞེས་བྱ་བར་རབ་ཏུ་
གྲགས་པའོ། །འདི་མཁན་ཆེན་ཞི་འཚོའི་སྐུ་ཚེའི་སྟོད་ཀྱི་སློབ་མར་གྲགས་པ་ནི་
འཐད་དེ། བརྒྱད་སྟོང་འགྲེལ་ཆེན་གྱི་དེ་བཞིན་ཉིད་ཀྱི་ལེའུའི་སྟོད་དུ་ཞི་འཚོའི་
དབུ་མ་རྒྱན་ཚིག་བཅད་དུ་ཡོད་པ་ལྷུག་པར་བཀྲོལ་བ་ལ་སྤྱི་དོན་མཛད་སྣང་བས་
སོ༑ ༑མཁན་པོ་རྣམ་སྣང་མཛད་དང་ཞི་འཚོ་ནི་མཚན་གྱི་རྣམ་གྲངས་སུ་བཞེད་པ་
མང་ངོ་། །འདི་དང་དབྱིག་གཉེན་གྱི་བར་དུ་གྲོལ་སྡེ་གཉིས་དང་། མཆོག་སྡེ་དུལ་
བའི་སྡེ་འཛུད་པའང་མང་ལ། བློ་སྦྱོང་བརྒྱུད་པ་ལ་ནི། སྡེ་གཉིས་དང་རྣམ་སྣང་གི་
ཚབ་དུ་གུ་ན་མི་ཏྲ་གཅིག་པུ་ལས་མ་བཤད་དོ། །སེང་བཟང་གི་དྲུང་དུ་སློབ་དཔོན་
འདིས་ཕར་ཕྱིན་སོགས་གཞུང་ལུགས་མང་དུ་གསན་པ་ལ་རྣམ་པར་དཔྱད་དེ་
བཤད་པས་ཤྲཱི་ལེནྡྲའི་ཆོས་གྲྭ་ན་གནས་པའི་དགེ་སློང་མ་ཡོན་ཏན་བཤེས་གཉེན་
ཞེས་བྱ་བས་ཞུས་ནས་མདོ་བསྡུད་པའི་བཀའ་འགྲེལ་ལ་སོགས་པ་མཛད་དོ།།
གཉིས་པ་ནི་། རྡོ་རྗེ་གདན་ནས་ནུབ་བྱང་དུ་དཔག་ཚད་ཉིས་བརྒྱ་སུམ་ཅུ་
ན་ཡོན་ཏན་ཀུན་འབྱུང་ཨོར་ཡན་གྱི་གནས་ཀྱི་ཕྱོགས་གཅིག་ནོར་བུ་གླིང་དུ་
འཁྲུངས་ཤིང་ཕྱག་རྒྱ་ཆེན་པོ་ཐོབ་པ། དཔལ་ལྡན་སྣ་ཚོགས་གཟུགས་སམ་སྒེག་
པའི་རྡོ་རྗེ་བྱ་བ་ལས་རྣལ་འབྱོར་གྱི་རྒྱུད་ཐོས་ནས་འབད་པས་རྣམ་པར་དཔྱད་པ་
ཡང་བྱས་སོ། །
-22-



ཆོས་དབྱིངས་གསུང་དབང་གི་མངོན་རྟོགས་འཇམ་དབྱངས་ཞལ་མཐོང་།
གསུམ་པ་ནི། ཨུ་རྒྱན་དེའི་ཕྱོགས་གཅིག་ན་བསམ་མི་ཁྱབ་ཀྱི་རིམ་
པའི་མན་ངག་གི་དེ་ཁོ་ན་ཉིད་བརྙེད་པའི་རྣལ་འབྱོར་མ་ཆེན་མོ་གུ་ནེ་རུ་ཞེས་བྱ་
བའི་དྲུང་དུ་བྱོན་དེ་མཉེས་པར་བྱས་བླ་མེད་སྤྱིའི་རྒྱུད་མང་དུ་ཐོས་ཤིང་དབང་དང་
དམ་ཚིག་ཇི་སྐད་གསུངས་པ་བཞིན་བསྒྲུབས་ཏེ་བཟོད་པ་སྒོམ་པ་ལ་ཞུགས་སོ། །
དེའི་ཚེ་ལྷས་རྨི་ལམ་དུ་ལུང་བསྟན་ནས། ཨུ་རྒྱན་གྱི་བྱང་གི་ཆབ་སྒོ་ན་གདོལ་པའི་
རིགས་ཛཱ་ལ་ཞེས་བྱ་བའི་བུ་མོ་ལོ་བཅུ་དྲུག་ལོན་པ་རྣལ་འབྱོར་མ་ཆེན་མོ་ལ་ཀླུ་
ཞེས་བྱ་བ་དང་མཛའ་བཤེས་མཛད་དེ་ཟླ་བ་བརྒྱད་བསྟེན། དེས་ཀྱང་ཕྱག་རྒྱ་ཆེན་
མོ་ལ་སྤྲོ་བར་མཁྱེན་ནས། ཕྲ་མོའི་ལུང་སྩལ་བ་ཙམ་གྱིས་ཛམྦྷལའི་དངོས་གྲུབ་
ཐོབ་བོ། །
བཞི་པ་ནི། ཡུལ་ཛ་ལེན་ཐ་ར་ཞེས་བྱ་བའི་གྲོང་ཁྱེར་ཀོ་ནོ་ཛེའི་ཕྱོགས་
ཅིག་ན། ཤེས་རབ་གཙོ་བོར་བྱས་པའི་རྒྱུད་ལ་བསམ་པ་ཆུ་ཀླུང་ལྟར་འབབ་པ་
སློབ་དཔོན་བཱ་ལི་པཱ་ད་ཞེས་བྱ་བ་བྱིས་པའི་ཞབས་ཀྱི་དྲུང་དུ་བྱོན་ཏེ་མཉེས་པར་
བྱས་ནས་དེའི་གཞུང་ཉན་ཅིང་སྒོམ་པ་ལ་ནན་ཏན་དུ་མཛད་དོ། །
ལྔ་པ་ནི། ཡུལ་དབུས་ནས་ལྷོ་ཕྱོགས་སུ་དཔག་ཚད་སུམ་བརྒྱ་ན་ཡུལ་
ཀ་ཀོ་ན་ཞེས་བྱ་བའི་ཁྱད་པར་ཤིང་རྣམས་རྩ་བ་མེད་པར་འཁྲིལ་ཤིང་སྟེང་དུ་བྲིས་
པ་ལྟ་བུར་གནས་པས་ནམ་མཁའི་ཤིང་ལྡན་ཞེས་བྱ་བའི་ཕྱོགས་ཅིག་ན་ཐབས་
གཙོ་བོར་བྱེད་པའི་རྒྱུད་ལ་དགོངས་པ་སྔ་མ་ལྟར་གནས་པ་སྐྱེ་བ་གཅིག་གིས་
ཐོགས་པའི་གྲུབ་པའི་དབང་ཕྱུག་བསྲུང་བའི་ཞབས་ཞེས་བྱ་བ་འཁོར་རྫུ་འཕྲུལ་
དང་ལྡན་པ་བྲམ་ཟེ་ཙ་ཏྲ་ར་དང་གུ་ཧ་པརྟ། རྒྱལ་རིགས་མཉྫཤྲཱི། རྗེ་རིགས་པུཎྜ་
བྷ་དྲ། དམངས་རིགས་དཱི་པཾ་ཀ་ར་དང་ཁཎ་རུ་ཊ། སྨད་འཚོང་མ་ཨ་ལོ་གི་དང་ས་
-23-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
དུ་ཤི་ལ་སོགས་ཀྱིས་བསྐོར་བ་ལྷ་མོ་ནོར་རྒྱུན་མས་ཉིན་རེ་ཞིང་གསེར་གྱི་མ་ཤ་
བཅུ་དང་མུ་ཏིག་གི་ཧ་ར་ཕྱེད་དང་ཀན་པ་ཎི་སུམ་བརྒྱ་རེ་ཡོ་བྱད་དུ་སྦྱོར་བ་དེའི་
དྲུང་དུ་ལོ་དགུ་ཞུགས་ནས་འདུད་ཅིང་སྐྱེ་བ་གཅིག་གིས་ཐོགས་པར་བྱས་སོ།
ཁྱད་པར་སྨེ་ཤ་ཅན་གྱི་བུ་མོ་མཱ་ལ་མུ་དྲི་དང་ལྷན་ཅིག་འདུས་པའི་རྒྱུད་འགྲེལ་
རྣམས་ཟླ་བ་བཅོ་བརྒྱད་ཀྱི་བར་དུ་ལེགས་པར་ཉན་ཏོ། །
དྲུག་པ་ནི། བླ་མ་དེས་ཀྱང་ཁོ་བོས་ནི་དེ་ཁོ་ན་ཉིད་ཅུང་ཟད་མ་རྟོགས་
སོ་ཞེས་གསུངས་པས་ཐུགས་ཅུང་ཟད་ཆད་ནས། དེ་མ་རྟོགས་ན་གཞན་ནི་དོན་
མེད་དོ་སྙམ་དུ་དགོངས་ནས། རང་གི་ཕྱག་རྒྱ་འདུས་པའི་གླེགས་བམ་དུ་བྱས་པ་
མགུལ་དུ་ཐོགས་ཏེ་དེ་ལས་བྱང་ཕྱོགས་སུ་སོང་ནས་རྡོ་རྗེ་གདན་གྱི་རྒྱབ་ཀུ་བའི་
ཚལ་དུ་འབད་པ་དང་བཅས་པས་ཟླ་བ་དྲུག་བསྒྲུབས་པས་དེ་ཁོ་ན་ཉིད་རྟོགས་
སོ༑ ༑རྟོགས་ཚུལ་ནི། རྡོ་རྗེ་འཛིན་པ་ཆེན་པོས་སྤྲུལ་བའི་དགེ་སློང་བྱི་བའི་ཤམ་
ཐབས་ཅན་ཆོས་གོས་ཀྱི་ཐོད་བྱས་པ་ཞིག་ཞིང་རྨོ་ཞིང་གནས་པ་དང་ལྷན་ཅིག་བུ་
ཆུང་དང་ལྡན་པའི་བུད་མེད་ངན་མ་དང་ཁྱི་མོ་དཀར་མོ་མཚན་མ་ཅན་མཐོང་བ་
ལ༑ མ་དད་པ་ཆེན་པོ་མ་སྐྱེས་ཤིང་གསོལ་བ་བཏབ་པས། དེས་ཀྱང་སྤྱོད་པའི་
མཆོག་ལ་གནས་པར་མཁྱེན་ནས། སྟོན་ཟླ་རྭ་བའི་མར་ངོའི་ཚེས་བརྒྱད་སྐར་མ་
རྒྱལ་ལ་བབ་ཅེས་པ་ཟླ་བ་དང་འགྲོགས་པ་ལ་བཤད་ནའང་རུང་ཙམ་སྣང་མོད་ཀྱི།
མར་ངོའི་གསལ་ཁ་མི་སྣང་བས་ཡར་ངོ་ལ་བྱས། རྒྱལ་ལ་བབ་པ་དུས་སྦྱོར་འཆར་
བ་ལ་བཤད་ན། དུས་ཐོ་རེངས་སྐྱ་རེངས་འཆར་དུས་སུ་ཞེས་བཤད་པ་དང་མཐུན་
པར་སྣང་བས་དེའི་ཚེ་སྤྲུལ་པའི་དཀྱིར་འཁོར་བསྟན་ནས་མོས་སུ་བཅུག་སྟེ། དགེ་
སློང་མ་དང་བཅས་པ་དེར་བཅུག་ནས་དབང་བཞི་ཡོངས་སུ་རྫོགས་པར་བསྐུར་
-24-



ཆོས་དབྱིངས་གསུང་དབང་གི་མངོན་རྟོགས་འཇམ་དབྱངས་ཞལ་མཐོང་།
བས་རྟོགས་སོ། །བདག་ཉིད་ཆེན་པོ་འདིས་མཛད་པའི་བསྟན་བཅོས་ནི། ཞལ་
ལུང་གི་མཇུག་ན་འཇམ་དབྱངས་ཀྱི་བསྟན་བཅོས་བརྩོམས་པར་རྗེས་སུ་གནང་བ་
ནི༑ དེ་བས་ཁྱོད་ཀྱི་ཡང་དག་བློས། །སངས་ རྒྱས་ཀུན་གྱི་འདུས་པའི་རྒྱུད། །
གསང་ཆེན་གསང་བ་ཆེས་གསང་བ། །གོང་ན་མེད་པའི་ལུང་ཆེན་པོ། །འདི་ཡི་
རིམ་པ་དང་པོ་ཡི། །སྒྲུབ་པའི་ཐབས་དང་སྦྱིན་བསྲེག་དང་། །གཏོར་མ་ཚོགས་ཀྱི་
འཁོར་ལོ་དང་། །བསྡུས་པའི་དོན་དང་རྣམ་བཤད་དང་། །དཀྱིལ་འཁོར་ཆོ་ག་ལ་
སོགས་པ། །མི་ཤེས་མུན་སྒྲིབས་སེམས་ཅན་གྱི། །ཐུར་མ་ལྟ་བུ་བརྩམ་པར་གྱིས་
ཞེས་གསུངས་ལ། དེའི་འགྲེལ་པར་དམན་ཞབས་པས། སྒྲུབ་ཐབས་ནི་ཀུན་ཏུ་
བཟང་མོ་གསུམ་མོ། །སྦྱིན་བསྲེག་ནི་སྦྱིན་བསྲེག་གཉིས་ཀྱི་ཆོ་གའོ། །གཏོར་མ་
ནི་མི་ནུབ་སྒྲོན་མའོ། །ཚོགས་འཁོར་ཞེས་པ་ནི་ཚོགས་ཀྱི་འཁོར་ལོ་ཆེན་པོའོ།།
བསྡུས་པ་ཞེས་པ་ནི་རིན་པོ་ཆེ་འབར་བའོ། །རྣམ་བཤད་ནི་མ་མཛད་དོ། །དཀྱིར་
འཁོར་ཆོ་ག་ནི་བློ་ཀ་ཉིས་བརྒྱ་ལྔ་བཅུ་པ་སྟེ་ཁ་ཆེའི་ཡུལ་དུ་ཁྱེར་ཞེས་གྲགས་ཏེ་
བདག་ཅག་གིས་མ་མཐོང་ངོ༌། །སོགས་ཀྱིས་སྒྲས་བསྡུས་པ་རྩ་བའི་ཡེ་ཤེས་ཆེན་
པོ་དང་། ཚིགས་སུ་བཅད་པ་མཛོད་གྲོལ་བའི་ཐིག་ལེ་དང་། བདག་ཉིད་གྲུབ་
པར་འབྱུང་བ་དང་། བྱང་ཆུབ་སེམས་ཀྱི་ཐིག་ལེ་དང་། དཔལ་བཀྲ་ཤིས་ཀྱི་རྣམ་
པར་བཤད་པ་ཆེན་པོ་དང་། བཞི་པ་ལ་འཇུག་པའི་ཐབས་དང་བཅས་པ་དང་། ཆུ་
སྦྱིན་དབང་པོའི་སྒྲུབ་ཐབས་གསུམ་སྟེ་ལུང་དང་མཐུན་པར་ཆོས་བཅུ་བཞི་མཛད་
དོ༑ ༑ཞེས་བཤད་པ་རྣམས་སོ། །དེ་ཡང་ཀུན་བཟང་གསུམ་དང་། སྦྱིན་བསྲེག་
གཉིས་དང༌། ཛམ་ལྷའི་སྒྲུབ་ཐབས་ གསུམ་རྣམས་རེ་ རེར་བགྲངས་པས་ བཅུ་
བཞིར་མངོན་ན། །ཀུན་བཟང་གསུམ་ནི། ཚིགས་བཅད་མ། ལྷུག་པ། ཡན་ལག་
-25-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
བཞི་པ་ཀུན་ཏུ་བཟང་མོའོ། །བོད་དུ་འགྱུར་བ་ནི་ད་གསུམ་ཛམ་ལྷའི་སྒྲུབ་ཐབས་
གཉིས་སྦྱིན་བསྲེག་གཅིག རྫོགས་རིམ་ལ་ཞལ་ལུང་གྲོལ་ཐིག་བདག་སྒྲུབ་པ་
རྣམས་ལས་གཞན་མ་རྙེད་དོ། །སློབ་དཔོན་འདིས་རྗེས་སུ་བཟུང་བའི་སློབ་མ་ནི།
གནས་རྡོ་རྗེ་གདན་གྱི་བྱང་ཤར་དུ་རྒྱང་གྲགས་ལྔ་བཅུ་ན། གྲུབ་པའི་དབང་ཕྱུག་
ཆོས་ཀྱི་མྱུ་གུ་ལ་སོགས་པའི་བཞུགས་གནས་པར་པ་ཏ་ཞེས་བྱ་བའི་ཕུག་ཏུ་
བཞུགས་ནས་ཉེ་འཁོར་ན་སྣོད་རུང་མང་བས། རང་གི་རྗེས་སུ་སྤྱོད་པའི་སློབ་མ་
ཤིན་ཏུ་མང་པོའི་ནང་ན་རྒྱལ་ཚབ་ཀྱི་ས་ལ་གནས་པའི་གང་ཟག་བཅོ་བརྒྱད་དེ་
རྣམས་ཀྱི་ནང་ན་མཐོང་ཆོས་ལ་མྱ་ངན་ལས་འདས་པ་ནི་བཞི་སྟེ། མར་མེ་མཛད་
བཟང་པོ་དང༌། རབ་ཞི་བཤེས་གཉེན་དང་། སྒྲ་གཅན་འཛིན་བཟང་པོ་དང་། རྡོ་
རྗེ་བདེ་བ་ཆེན་པོའོ། །འདི་ནི་གསང་བ་གྲུབ་པར་མཛད་པ་པོ་མགོན་པོ་བདེ་བ་
ཆེན་པོ་ཡིན་ནམ་སྙམ་ལ།
གསུམ་པ་ནི། བྲམ་ཟེ་ས་ར་ཧ་དང་མཚན་ཅིག་པ་ཞིག་ཡིན་ནམ་བརྟག་
གོ ༑དེ་རྣམས་ཀྱི་ཡོ་བྱད་ནི་ས་བཅུའི་བྱང་སེམས་རིན་ཆེན་མང་གི་རྣམ་འཕྲུལ་
གནོད་གནས་དབང་པོས་ཉིན་རེ་ཞིང་：ཀར་ཤ[ཀན]་པ་ཎ་བདུན་བརྒྱ་རེ་སྦྱར་
རོ༑ ༑གཞན་ཡང་རྣམ་ཐར་གྱི་གཏམ་རྒྱུད་རྒྱས་པ་ནཱ་ལེནྡྲར་འདུལ་བ་དང་རྡོ་རྗེ་
གདན་གྱི་མཆོད་པ་དང་། རབ་གནས་རྒྱས་པ་ལ་སོགས་པའི་ལོ་རྒྱུས་ཀྱི་སྐལ་བ་
དང་ལྡན་པ་ཆེར་དད་པར་བྱས་ལ་ཞེས་དམན་ཞབས་པས་བཤད་ཀྱང་དེ་དག་གི་
ཚུལ་རྒྱས་པ་མི་གསལ་ཞིང་། བླ་མས་སྤྲང་ཆས་མཛད་པ་ལ་མང་པོའི་ནང་དུ་
བཀུར་སྟི་མ་མཛད་པར་ལྐོག་ཏུ་མཛད་པ་བླ་མས་དྲིས་པ་ན་ད་ཀི་མ་མཐོང་ཞེས་
ཞུས་པས་སྤྱན་ས་ལ་ལྷུང་སྟེ་འཐོལ་བཤགས་དྲག་པོས་གསོལ་བ་བཏབ་པས་
-26-



ཆོས་དབྱིངས་གསུང་དབང་གི་མངོན་རྟོགས་འཇམ་དབྱངས་ཞལ་མཐོང་།
ཞབས་ལ་ཡེ་ཤེས་ཀྱི་སྤྱན་གནང་བས་ཡེ་ཤེས་ཞབས་སུ་གྲགས་སོ་ཞེས་བོད་ཀྱི་
གཏམ་རྒྱུད་མང་པོ་ལ་འབྱུང་བ་ལ་ནི་རྒྱ་གར་གྱི་ཁུངས་མ་མཐོང་ངོ༌། །
དེ་ལས་བརྒྱུད་པའི་ཆོས་བསྐོར་ནི། སྲས་ཀྱི་ཐུ་བོ་མར་མེ་མཛད་བཟང་
པོས་དཀྱིལ་ཆོག་བཞི་བརྒྱ་ལྔ་བཅུ་པ་སྟེ། སྟོད་ན་ཀུན་བཟང་ཚིགས་བཅད་མའི་
དོན་ཅུང་ཟད་ ཀྱང་མ་ཚང་བ་མེད་པའི་མངོན་རྟོགས་ཚིགས་བཅད་ མ་ ཡང་
བཞུགས་ཏེ་འདི་ལ་སྨྲ་ཏིའི་རང་འགྱུར་ངན་པ་རང་ཅིག་ཡོད་པ་ནི་འཕེལ་དུ་མི་
རུང་བར་སྣང་ཡང་། ལོ་ཆེན་འགྱུར་ལ་ཁོ་བོས་ཅུང་ཟད་བདེ་རུ་བཏང་བ་ཤཱནྟི་པའི་
འགྲེལ་པ་དང་བཅས་པ་ཡོད་པས་ཤིན་ཏུ་ཁུངས་ཐུབ་པས་གཅེས་པར་བཟུང་ངོ༌།།
དེའི་སྲས་གྲུབ་ཆེན་དམན་པའི་ཞབས་ཀྱིས་། རྩ་རྒྱུད་ཀྱི་བསྡུས་དོན། ལེའུ་བཅོད་
བརྒྱད་པ། ཞལ་ ལུང་ གྲོལ་ ཐིག ཡན་ལག་བཞི་པ་རྣམས་ ཀྱི་འགྲེལ་པ། སྒྲུབ་
ཐབས་དངོས་གྲུབ་གཏེར་མཛོད། སྦྱོར་བ་བདུན་པའི་དབང་གི་རབ་བྱེད། གཏོར་
ཆེན་ཆོ་ག བདག་གི་དོན་གྲུབ། སྦྱོར་བ་ཡན་ལག་དྲུག་གི་སྣང་བ་རྣམས་བོད་
འགྱུར་བ་ཡང་ཤིན་ཏུ་ཁུངས་ཐུབ་བོ། ། །
གཞན་ཡང་ལུགས་འདི་ལ། རྩ་རྒྱུད་ཀྱི་འགྲེལ་པ། ཀུན་སྙིང་། ཐ་ག་ན།
ཤཱནྟི་པ། དྲི་མེད་སྦས་པ། རྒྱལ་བས་བྱིན། ཙི་ལུ་པ། སྨྲ་ཏི་རྣམས་ཀྱིས་མཛད་པ།
སྨྲ་ཏིའི་ལེའུ་བཅོ་བརྒྱད་པ་དང་ལྷ་མོ་བཞིས་ཞུས་ཀྱི་འགྲེལ་པ། དམན་ཞབས་
པའི་ལེའུ་བཅོ་བརྒྱད་པའི་འགྲེལ་པ་ལ་ཟླ་འོད་ཀྱི་འགྲེལ་བཤད། སྒྲུབ་ཐབས་
ཀུན་བཟང་ལ་ཐ་ག་ན། དཔལ་འབྲས་རྡོ་རྗེ། དགེ་སློང་ཀུན་ཏུ་བཟང་པོ་རྣམས་ཀྱི་
འགྲེལ་པ། དེས་བྱས་པའི་བཞི་བརྒྱ་ལྔ་བཅུ་པའི་སྟོད་ཀྱི་མངོན་རྟོགས་བཤད་པ་
དང་༑ འཇམ་དཔལ་གྱི་སྒྲུབ་ཐབས་ཡོད། སློབ་དཔོན་བསོད་སྙོམས་པས་དཀྱིལ་
-27-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ཆོག་རྒྱལ་བས་བྱིན་དང་པུ་ཎྱ་བྲིས་སྒྲུབ་ཐབས། ཁ་ཆེ་རིན་ཆེན་རྡོ་རྗེས་མི་བསྐྱོད་
པ་བཅུ་དགུ་པ། ཇོ་བོ་རྗེས་འཇིག་རྟེན་དབང་ཕྱུག་བཅུ་དགུ་མའི་སྒྲུབ་ཐབས་
སོགས་དང་། གཞན་ཡང་ལུགས་འདི་ལ་བརྟེན་པའི་རབ་གནས་དང་གཤིན་ཆོག་
དང་༑ དབང་ཆོག་ཨརྒྱུ་ལ་སོགས་པ་བོད་དུ་འགྱུར་བ་ལ་ཡང་གྲངས་བདུན་ཅུ་
སྐོར་བཞུགས་མོད་ཀྱི། བུ་སྟོན་ཆོས་ཀྱི་རྒྱལ་པོ་དང་། རྗེ་བཙུན་ཙོང་ཁ་པ་ལྟ་བུ་
གསང་འདུས་ལ་གཙོ་བོར་མཛད་པ་དག་གིས་ཀྱང་ཞིབ་ཏུ་མ་གཟིགས་པས་
གླེགས་བམ་རྣམས་ཤིན་ཏུ་དལ་བར་བཞུགས་སོ། །འགྱུར་མང་པོ་ནི་ལོ་ཆེན་གྱིས་
མཛད་ལ། ཕལ་ཆེར་ནི་པཎྜི་ཏ་ཀ་མ་ལ་གུ་ཅུ་དང་། ལོ་ཙཱ་བ་ལྷ་ཡེ་ཤེས་རྒྱལ་
མཚན་གྱིས་བསྒྱུར་བ་འཆད་ཉན་གྱིས་ཆེར་གཏན་ལ་མ་ཕབ་པའོ། །དབང་རྒྱུད་
མ་ཆད་ཙམ་གྱི་བརྒྱུད་རིམ་ནི་ཐོབ་ཡིག་དང་མངོན་རྟོགས་གཤམ་ན་གསལ་བ་
བཞིན་ནོ། །འདི་ལ་སྨྱོས་ཀྱིས་རྩལ་འདོན་མཛད་པའི་སྟོབས་ཀྱིས་དེའི་བརྒྱུད་
འཛིན་གྱེ་རེ་ལྷ་བས་བཤད་སྒྲུབ་ཅུང་ཟད་བྱེད་པར་གྲགས་སོ། དེ་ལྟར་རྒྱ་གར་ན་
ཤིན་ཏུ་དར་བའི་སྟོབས་ཀྱིས་སྔོན་གྱི་མཁན་ཆེན་ཞི་བ་འཚོ་དང་། ཕྱིས་བྱོན་པའི་
ཇོ་བོ་ཆེན་པོའི་ཡང་ཐུགས་དམ་གྱི་གཙོ་བོ་རང་ཡིན་པའི་རྒྱུ་མཚན། ལྷ་ས་དང་
བསམ་ཡས་དང་ཡེར་པ་དང་ར་སྒྲེང་རྣམས་ན་འདིའི་གཙོ་འཁོར་གྱི་སྐུ་གཟུགས་
ཁོ་ན་མང་བར་བཞུགས་སོ། །བོད་དུ་མ་འགྱུར་བའི་ལུགས་འདིའི་རྩ་རྒྱུད་ཀྱི་
བཤད་པ་མཛད་མཁན་ནི། སློབ་དཔོན་རྒྱལ་བས་བྱིན་གྱི་རྩ་རྒྱུད་འགྲེལ་པའི་
ཐོག་མར་བཀོད་པ་འདི་དག་སྟེ། པད་མ་སྐུ་མེད་སྒེག་དང་གཞད་པས་མཛད་དང་
ཆོས་ཀྱི་མྱུ་གུའི་གཞུང་དང་ནི། །མགྲིན་གསུམ་དབང་པོ་དབྱངས་སྙན་སྐྱོང་ལས་
བྱུང་དང་སྙིང་པོ་སྦས་པས་བཤད་པ་དང་། །དཔལ་ལྡན་གསང་འདུས་ལ་ནི་གང་
-28-



ཆོས་དབྱིངས་གསུང་དབང་གི་མངོན་རྟོགས་འཇམ་དབྱངས་ཞལ་མཐོང་།
དུ་གསལ་ཚིག་གཤེས་གཉེན་ཡེ་ཤེས་ཀྱིས་མཛད་གཞན་ཡང་སྟེ། །རྡོ་རྗེ་སློབ་
དཔོན་བརྒྱུད་པ་ལས་འོངས་རྣམས་ལ་བདག་ནི་བློ་དམན་ལ། །འོན་ཀྱང་དཔལ་
སྡེ་དང་ནི་བྱིས་པ་ནག་སྐྱེས་པ་དང་དམན་པ་ལ་སོགས་པ། །དཔལ་ལྡན་ཡེ་ཤེས་
ཞབས་ཀྱི་ལམ་ལ་འཇུག་པ་རྣམས་ཀྱིས་མང་དུ་ནི། །རྒྱས་པར་བྱས་པར་གྱུར་པ་
གང་དེའི་གཞུང་ལུགས་དེ་དང་དེ་དག་ཉིད། །དེ་འདིར་མདོ་རུ་བསྡུས་པ་འགྲོ་ལ་
ཕན་ཕྱིར་བདག་གིས་བརྗོད་པར་བྱ། །ཞེས་པའི་དམན་པ་ནི་དམན་ཞབས་པ་སྟེ།
གཞན་རྣམས་ཀྱི་གཞུང་བོད་དུ་མ་སྣང་ངོ༌། །དམན་ཞབས་པའི་མཚན་གྱི་སྒྲ་
བཤད་དང་དེས་ན་ཛད་པའི་གཞུང་རྣམས་ཡིད་ཆེས་པའི་རྒྱུ་མཚན་ནི། ཁོང་རང་
གིས་མཛད་པའི་རྩ་རྒྱུད་ཀྱི་བསྡུས་དོན་རིག་བྱེད་སྒྲོན་མའི་བཤད་པར་དམ་བཅའི་
སྐབས་སུ། མཐའ་ཡི་ཡུལ་ན་རབ་གནས་པ། །བྲམ་ཟེའི་རིགས་སུ་སྐྱེས་པ་ཡི། །
ག་ར་ཛི་ཧྭ་ཞེས་བྱ་བ། །དང་པོ་ལོག་པའི་ལམ་ཞུགས་པ། །གྲོགས་པོ་དག་གིས་
དད་པ་སྐྱེད། །ནཱ་ལེནྡྲ་རུ་ཕྱིན་ནས་ནི། །ཀློག་མཁན་ཞབས་ཀྱི་ཞལ་སྔ་རུ། །རྒྱུད་
ཆེན་མང་དུ་ཐོས་བྱས་ནས། །གནང་བ་ནོས་ཤིང་ལུང་ཐོབ་སྟེ། །ཀོང་ཀའི་དུར་
ཁྲོད་ནགས་ཚལ་དུ། །སྨེ་ཤའི་བུ་མོ་སྒྲུབ་ཟླར་འཁྲིད། །ཟླ་བ་དྲུག་ཏུ་སྒྲུབ་པ་བྱས།
དཀར་པོ་བརྒྱད་ཀྱི་མཚན་དུས་སུ། །ཧཱུྃ་གི་སྒྲ་ཆེན་མཁའ་ལ་གྲགས། །དམན་པའི་
ཞབས་ཁྱོད་བཟང་པོར་གྱིས། །མི་ཤེས་མུན་པས་སྒྲིབས་པ་ཡི། །སེམས་ཅན་རྗེས་
སུ་དྲང་བའི་ཕྱིར། །དཔལ་ལྡན་གསང་འདུས་ལ་སོགས་པའི། །དོན་གསལ་སྒྲོན་
མ་བརྩམ་པར་གྱིས། །དེ་ལྟར་དམ་པས་གསོལ་ཕྱིར་ཤིན་ཏུ་སྤྲོ། །འགྲོ་བ་བདག་
པས་བློ་དམན་མི་རྣམས་ལ། །སངས་རྒྱས་ཡེ་ཤེས་ཞལ་སྔའི་རིམ་འོངས་པའི། །
གཞུང་གིས་གསང་བའི་རྒྱུད་འདི་ཅི་ནུས་བསྡུད། །ཅེས་གསལ་བར་བཤད་པས།
-29-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
དང་པོ་ལོག་ལམ་དམན་པ་ལ་འཇུག་མྱོང་བའི་སྒོ་ནས་ལས་སམ་བྱ་བ་ལ་མཚན་
ཏུ་བཏགས་པ། བི་རཱུ་པ་སྟེ་རང་བཞིན་ངན་པ་ཞེས་རྣལ་འབྱོར་དབང་ཕྱུག་ལ་
གྲགས་པ་བཞིན་ནོ། །སློབ་དཔོན་འདིས་མཛད་པའི་གཞུང་གི་གྲངས་ཀྱང་། ཁོང་
རང་ཉིད་ཀྱིས་བསྡུས་དོན་དེའི་འཇུག་ཏུ་གསུངས་པ་ནི། ཁོ་བོས་ཀྱང་བསྐྱེད་པའི་
རིམ་པ་དང་། རྫོགས་པའི་རིམ་པ་དང་། ཚོགས་ཀྱི་འཁོར་ལོ་དང༌། སྦྱིན་བསྲེག་
དང་གཏོར་མ་དང༌། རྣལ་འབྱོར་པའི་བྱ་བའི་རིམ་པ་དང་དཀྱིལ་འཁོར་གྱི་ཆོ་ག་
ལ་སོགས་པ་གཞན་དུ་རྒྱས་པར་བཤད་པས་ན་ཆོ་ག་རྣམས་ནི་ཕལ་ཆེར་དེར་བལྟ་
བར་བྱའོ། །ཞེས་གསུངས་ཀྱང་བོད་དུ་འགྱུར་བ་ནི་གོང་དུ་བརྗོད་པ་ཙམ་མོ། །
སློབ་དཔོན་ཆེན་པོ་ཨ་བྷ་ཡས་ཀྱང་རྣལ་འབྱོར་རྡོར་ཕྲེང་གི་ཐོག་མ་རང་དུ་འདིའི་
དཀྱིལ་འཁོར་བཀོད་ཅིང་། མན་ངག་སྙེ་མར་བསྐྱེད་རིམ་གྱི་བཤད་པ་ཕལ་ཆེར་
འདིའི་ལམ་སྲོལ་ལ་གཙོ་བོར་མཛད་པས། རྒྱ་གར་མཁས་གྲུབ་ཕྱི་རབས་པ་
མཐའ་དག་ལུགས་འདི་ལ་གཙོ་བོར་མཛད་པ་ཤ་སྟག་ཏུ་སྣང་ཞིང་། བོད་ཀྱི་ལོ་
ཆེན་དཔོན་སློབ་དང་ས་སྐྱ་པ་རྗེ་བཙུན་གོང་མ་རྣམས་ཀྱང་ཤིན་ཏུ་དགེས་ཤིང་
འཕགས་པ་རིན་པོ་ཆེས་མངོན་རྟོགས་ཀྱང་མཛད། བུ་སྟོན་རིན་པོ་ཆེས་ཀྱང་
མངོན་དཀྱིལ། ཙོང་ཁ་པ་ཆེན་པོས་མངོན་རྟོགས་དང་དེའི་བཤད་པ་མཛད་པའི་
ཟིན་བྲིས་ཡོད། བདག་གི་རྡོ་རྗེ་སློབ་དཔོན་ཆེན་པོ་བོ་དོང་ཕྱོགས་ལས་རྣམ་རྒྱལ་
ནི་ཐུགས་དམ་གྱི་གཙོ་བོ་འདི་ལ་མཛད་པས། འཇམ་རྡོར་གྱི་གསེར་སྐུ་ལ་རྒྱུན་དུ་
དྲོད་ཡོད་པ་དང་། ཅུང་ཟད་གཞད་པའི་ཚེམས་བྱོན་པར་ཀུན་ལ་གསལ་ལོ། ། །
གཉིས་པ་ ལ། སྨིན་བྱེད་དབང་དང་། གྲོལ་བྱེད་ལམ་མོ། །དང་པོ་ནི།
དཀྱིལ་འཁོར་གྱི་ཆོ་ག་ཆེན་པོ་ལ་བླ་མེད་དཀྱིལ་ཆོག་གི་རྒྱ་གཞུང་འགྲན་ཟླ་དང་
-30-



ཆོས་དབྱིངས་གསུང་དབང་གི་མངོན་རྟོགས་འཇམ་དབྱངས་ཞལ་མཐོང་།
བྲལ་བ་བཞི་བརྒྱ་ལྔ་བཅུ་པ་རྩ་འགྲེལ་སོར་བཞག་ཨ་བྷ་ཡ་དང་བསོད་སྙོམས་པ་
སོགས་ཀྱིས་ཁ་བསྐང་སྟེ་ལེགས་པར་བཤད་པ་ལྟར་གྱི་དབང་ལེགས་པར་ཐོབ་
ཅིང་དམ་ཚིག་ལ་འབད་པར་བྱའོ། །
གཉིས་ པ་ ལ། བསྐྱེད་རིམ་དང་། རྫོགས་ རིམ་མོ། །དང་ པོ་ནི། སློབ་
དཔོན་ཉིད་ཀྱི་སྒྲུབ་ཐབས་ཀུན་བཟང་ཆེ་བ་གཉིས་དང་ཞལ་ལུང་གི་སྟོད་དང་།
མར་མེ་མཛད་དང་དམན་ཞབས་པ་སོགས་ཀྱིས་བཤད་པ་རྣམས་ལ་ལེགས་པར་
འདྲིས་པར་བྱས་ཏེ་རྣམ་གཞག་བཤད་པ་ཅུང་ཟད་དང་བཅས་ཏེ་ལེགས་པར་སྦྱར་
བ་ལ་ཞིབ་ཏུ་བསླབས་ན་ལུང་རིགས་ཀྱི་ངེས་པ་ཡང་སྐྱེ་བར་ཡོད་པས་དེར་བལྟ་
བར་བྱ་ལ། འདིར་ནི་སྒྲུབ་ཐབས་ཀུན་བཟང་ཚིགས་བཅད་མ་འདི། སྒྲུབ་ཐབས་
ཀྱི་རྒྱ་གཞུང་ཆེས་མཆོག་ཏུ་གྱུར་པས་རྒྱ་གར་ན་ཡང་ཤིན་ཏུ་གྲགས་ཆེ་བས། སྤྱིར་
ལྷའི་སྒྲུབ་ཐབས། དགོས་སྔགས་བླ་མེད། ཡང་དགོས་ལུགས་འདི་དོན་དུ་གཉེར་
བ་དག་གཞུང་འདི་ཁ་ཏོན་དུ་བྱ་བར་རིགས་པས་ན་འདིའི་རྣམ་པར་བཤད་པ་
རྒྱས་བསྡུས་འབྲིང་པོ་ཙམ་ཞིག་བརྗོད་པར་བྱའོ། །
འདིར་དཔལ་ལྡན་འདུས་པ་ལུགས་གཉིས་པ་ཡེ་ཤེས་ཞབས་ལུགས་ཀྱི་
བསྐྱེད་རིམ་གསལ་བར་སྟོན་པའི་གཞུང་། འཇམ་དབྱངས་ཀྱི་དངོས་སློབ་བདག་
ཉིད་ཆེན་པོ་སངས་རྒྱས་ཡེ་ཤེས་ཞབས་ཀྱིས་མཛད་པའི་སྒྲུབ་ཐབས་ཀུན་བཟང་
འཆད་པ་ལ་གསུམ་སྟེ།
མཚན་གྱི། གཞུང་གི འཇུག་གི་དོན་ནོ། །དང་པོ་ལ་བསྒྱུར་བ་ནི། རྒྱ་གར་
ལེགས་སྦྱར་གྱི་སྐད་དུ། ས་མནྟ་བྷ་དྲ་ནཱ་མ་སཱ་དྷ་ན། བོད་གངས་ཅན་པའི་སྐད་དུ།
-31-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ཀུན་ཏུ་བཟང་པོ་ཞེས་བྱ་བ་སྒྲུབ་པའི་། བས། ཞེས་ཏེ། ས་མན་སོགས་རིམ་པ་ཇི་
བཞིན་ནོ། ། །
མཚན་བཤད་པ་ནི། བསྒྲུབ་བྱ་ལ་སྦྱོར་ན། ཐོག་མ་ཐ་མ་མེད་ཞི་བ། །
དངོས་དང་དངོས་མེད་ཟད་པའི་གཙོ། །སྟོང་ཉིད་སྙིང་རྗེ་དབྱེར་མེད་པ། ། བྱང་
ཆུབ་སེམས་ཞེས་བྱ་བར་བཤད། །ཅེས་གསུངས་པ་ལྟར། གཞི་ལམ་འབྲས་བུ་
ཐམས་ཅད་ལ་ཁྱབ་པ། ངོ་བོ་རང་བཞིན་ཞི་བ། དངོས་པོ་དགག་བྱ་དང་དངོས་
མེད་འགོག་པ་གཉིས་ཀ་སྡེ་བས་བརྟགས་པ་ལྟ་བུར་ཟད་པ། འཛིན་སྟངས་སྤྲོས་
པ་ཞི་བས་སྟོང་ཉིད། ཡུལ་ཅན་བདེ་ཆེན་ཡིན་པས་སྙིང་རྗེ་སྟེ་ཐབས་ཤེས་གཞི་
དུས་ནས་ཀྱང་བློ་རྫས་གཅིག་ཏུ་གནས་པས་དབྱེར་མེད་པའི་བྱང་ཆུབ་ཀྱི་སེམས་
ཏེ་དེ་ལྟར་ཐོག་མཐའ་བར་ཀུན་ཏུ་བཟང་པོ་ནི། སྒྲུབ་གཞི་དང་སྒྲུབ་ཐབས་དང་
གྲུབ་འབྲས་ཐམས་ཅད་ངོ་བོ་གཅིག་པའི་རྡོ་རྗེ་འཆང་ངམ་ཀུན་བཟང་སྟེ་སྒྲུབ་པའི་
ཐབས་སོ། །སྒྲུབ་བྱེད་ལ་སྦྱོར་ན་སྦྱོར་དངོས་མཇུག་ཀུན་ཏུ་བཟང་པོར་གྱུར་པའི་
གཞུང་ཁྱད་པར་ཅན་ནོ། །འདི་ལྟར་ན་སྒྲུབ་ཐབས་ཀྱང་ཡིན་ལ་ཀུན་ཏུ་བཟང་པོ་
ཡང་ཡིན་པས་གཞི་མཐུན་གྱི་བསྡུ་བ་ཡིན་ལ། སྔ་མ་ལྟར་ན་བསྒྲུབ་བྱ་ཀུན་བཟང་
དང་དེ་སྒྲུབ་ཐབས་ཡིན་པས་གཞི་ཐ་དད་པའི་བསྡུ་བའོ། །དེ་བཞིན་དུ་ཚིག་རེ་རེ་
ནས་བྱིངས་དང་རྐྱེན་སྦྱར་བའི་ངེས་ཚིག་གི་བཤད་པ་སྦྱར་ན་མཁས་པའི་ཡིད་
འཕྲོག་མོད་ཀྱི། རིག་གནས་དེ་ཕྱོགས་ལ་བློ་སྦྱོང་བ་ཤིན་ཏུ་དཀོན་པས་བཤད་
ཀྱང་གོ་བ་ཉུང་ནས་བཞག་གོ །
ལོ་ཙཱ་བའམ་ཡི་གེ་པའི་ཕྱག་ནི། བཅོམ་ལྡན་འདས་འཇམ་སོགས་ཏེ།
ལོ་ཆེན་གྱི་ལྷག་པའི་ལྷ་རྡོ་རྗེ་རྣོན་པོ་ཡིན་པ་བཞིན་དུ་ཁོ་བོའི་ཡང་ངོ༌། །
-32-



ཆོས་དབྱིངས་གསུང་དབང་གི་མངོན་རྟོགས་འཇམ་དབྱངས་ཞལ་མཐོང་།
གཉིས་པ་ལ། བཤད་པ་ལ་འཇུག བཤད་པ་ཉེ་བར་དགོད། བཤད་
པ་མཐར་ཕྱིན་པའོ། །དང་པོ་ལ་གཉིས་ཀྱི་མཆོད་བརྗོད་ནི། སྒྲུབ་བྱ་འཇམ་དཔལ་
ཏེ༑ ལས་རླུང་འབྱུང་ལུས་ཀྱི་རྩུབ་རེག་དང་བྲལ་བའི་སྐུ་དང་། བདེ་ཆེན་མཐར་
ཐུག་གི་དཔལ་དང་ལྡན་པའི་ཐུགས་སྟེ་ཟུང་འཇུག་མཐར་ཐུག་གང་ཡིན་པ་དེའོ།།
དགོས་ཆེད་དེ་མཆོད་ཅིང་སྒྲུབ་པའི་ཕྱིར་དུ་ཡུལ་ཡང་དེ་ཉིད་ལ། གང་ཟག་སངས་
རྒྱས་ཡེ་ཤེས་ཞབས་ཀྱིས། དུས་སྒྲུབ་ཐབས་རྩོམ་པའི་ཐོག་མར་བྱ་བ་སྒོ་གསུམ་
གུས་པས་བསྟོད་པ་དང་བཅས་ཏེ་ཕྱག་འཚལ་ལོ། །བསྟོད་པ་ནི། ཡོན་ཏན་སྐུ་
གསུམ་དུ་བསྡུས་པ་སྟེ། དཔལ་ལྡན་ཞེས་པ་སྐུ་གཉིས་སམ་བདེ་ཆེན་གྱི་དཔལ་
དང་ལྡན་པ་སོགས་ལ་བསམ་ཤིང་གཙོ་བོར་སྙན་ངག་གི་གདོང་མི་ཉམས་ཤིང་
མཛེས་པའི་ཆེད་དུ་མཛད་པས། ཚིགས་བཅད་ཀྱི་ཐོག་མར་ཚིག་སྤྲ་ལེགས་པའི་
ཐབས་ལ་འབད་དགོས་སོ་ཞེས་པའོ། །མི་ཤེས་པ་ནི་སྒྲིབ་པ་སྟེ་ཀུན་ཞེས་པས།
ཕར་ཕྱིན་ཐེག་པའི་སྒྲིག་གཉིས་བག་ཆགས་དང་བཅས་པར་མ་ཟད། སྔགས་ལམ་
གྱི་སྒྲིབ་པ་ཡང་སྤངས་ཤིང་གནས་ངན་ལེན་གྱི་དྲི་མ་ཕྲ་མོ་ཡང་མེད་པའི་སྤངས་པ་
ཕུན་ཚོགས་དང་། དེས་ཐོབ་པའི་རྣམ་གྲོལ་གྱི་ཡེ་ཤེས་ཀྱི་གཟི་བརྗིད་དང་ལྡན་
པའི་རྟོགས་པ་ཕུན་ཚོགས་ཏེ། ཆོས་སྐུའོ། །ལྷ་བཅུ་དགུ་ལ་སོགས་པ་དཔག་མེད་
སོགས་ནི་སྤྲུལ་སྐུའོ། །ཤེས་རབ་ནི་ཕྱག་རྒྱ་སྟེ་དེའི་ཡན་ལག་ནི་ལུས་ཡིན་ལ་དེ་
དང་འདུས་པ་ཁ་སྦྱོར་གྱི་ཡན་ལག་དང་། རབ་མཛེས་ནི་མཚན་དཔེ་ གསལ་
རྫོགས་སྟེ་ལོངས་སྐུའོ། ། །
བཤད་པར་དམ་བཅའ་ནི། དཔལ་ལྡན་འདུས་པའི་སོགས་ཏེ། བཤེས་
གཉེན་དམ་པ་ནི་མར་མེ་མཛད་བཟང་པོ་སོགས་སོ། །དེ་ཡང་བཤད་བྱ་འདུས་
-33-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
པའི་ལུགས། ཞུ་བ་པོ་བཤེས་གཉེན་དམ་པ་དགོས་བྱེད་འགྲོ་བ་སོགས༑ འཆད་
བྱེད་སྒྲུབ་ཐབས་ཀྱི་ཆོ་ག འཆད་པ་པོ་སངས་རྒྱས་ཡེ་ཤེས་བདག་གིས་བཤད་
པར་བྱའོ། །
གཉིས་པ་ལ། གང་གིས་སྒྲུབ་པའི་ གང་ཟག གང་དུ་སྒྲུབ་པའི་
གནས། ཇི་ལྟར་སྒྲུབ་པའི་ཚུལ། དེ་ལྟར་སྒྲུབ་པའི་རྒྱུ་མཚན་ནོ། །
དང་པོ་ལ། ལམ་ཐུན་མོང་བས་རྒྱུད་སྦྱངས། ཐུན་མོང་མ་ཡིན་པའི་འཇུག་
སྒོ་ལ་གནས་པའོ། །དང་པོ་ནི་དལ་འབྱོར་ནས་མོས་ཞེས་པའི་བར་སྟེ། པུ་ཏོ་བ་
སོགས་འཆི་བ་མི་རྟག་པ་དང་། སྣེའུ་ཟུར་པ་སོགས་བཤེས་གཉེན་བསྟེན་ཚུལ་
ནས་ལམ་གྱི་འགོ་རྩོམ་པར་འདོད་པ་གཉིས་ཀ་བསྡུར་རུང་སྟེ། ཤིན་ཏུ་གཡོ་ཞེས་
པས་དལ་འབྱོར་འཇིག་སླ་བ་འཆི་བ་མི་རྟག་པ་དངོས་སུ་བསྟན་ཅིང་། དལ་
འབྱོར་ཞེས་པས་རྙེད་དཀའ་བ་དང་དོན་ཆེ་བ་ཤུགས་ལ་འཕངས་པ་དང་། འཇིག་
རྟེན་སོགས་ཀྱིས་བཤེས་གཉེན་དམ་པ་འཚོལ་དགོས་པ་དང་མཉེས་པར་བྱེད་
དགོས་པའི་རྒྱུ་མཚན་བསྟན་པས་སོ། །དེ་གཉིས་བློ་ཆོས་ལ་བསྐུལ་ཐབས་ཀྱི་
གཙོ་བོ་ཡིན་པས་དངོས་སུ་བསྟན་པས་ལས་རྒྱུ་འབྲས་དང་འཁོར་བ་ངན་སོང་གི་
ཉེས་དམིགས་རྣམས་ཤུགས་ལ་རྟོགས་ནས། དེ་ལྟ་བས་ན་སྐྱེས་བུ་ཆུང་ངུའི་ལམ་
གྱི་ངོ་བོ་དགེ་སྡིག་གི་བླང་དོར་དང་འབྲིང་གི་ངེས་འབྱུང་བསམ་པས་བདེན་བཞིའི་
འཇུག་ལྡོག་གི་ཤེས་རབ་སོགས་བསྒྲུབ་བར་བྱའོ། ལམ་ཐུན་མོང་གི་གཙོ་བོ་དེ་
ཡང་སྔགས་པས་སོགས་ཏེ། རྐང་པ་གཉིས་ཀྱིས་དེ་ཡི་རྩ་བ་སྙིང་རྗེར་འདོད། །
ཅེས་སྙིང་རྗེས་བསྐྱེད་པའི་ཐེག་ཆེན་སེམས་བསྐྱེད་ནི་བསམ་པ་དང་སྦྱོར་བ་ཕྱིན་
དྲུག་སྤྱི་ནི། གཏོང་སོགས། ཁྱད་པར་ཞི་ལྷག་ནི་ཟབ་སོགས་སོ།།
-34-



ཆོས་དབྱིངས་གསུང་དབང་གི་མངོན་རྟོགས་འཇམ་དབྱངས་ཞལ་མཐོང་།
གཉིས་པ་ནི། སྤྱིར་རྒྱུད་སྡེའི་དབང་དང་དགོས་དཔལ་ལྡན་སོགས་ཕུན་
སུམ་ཚོགས་ལྡན་ཏེ། ཐུན་མོང་མིན་པའི་དམ་ཚིག་དང་སྡོམ་པ་ཐོབ་ངེས་དང་སྐུ་
བཞིའི་ས་བོན་ཐེབས་ངེས་པའོ། །དེང་སང་གི་མཁས་པ་ཕལ་ཆེར་དབང་རྫོགས་
པར་ཐོབ་ནས་ལྷ་སྒོམ་ཕྱིན་ཆད་དཀྱིལ་འཁོར་ཡོངས་རྫོགས་དང་དེ་ཡང་བླ་མེད་
ཡིན་ན་སྐུ་གསུམ་ལམ་འཁྱེར་ཚང་ངེས་ལས་གཞན་པ་སྒོམ་མི་རུང་ཞེས་གྲགས་
ཀྱང་༑ འདིར་དབང་གི་ཆོ་ག་བཞིན་དུ་སྔགས་བཟླ་བའི་རྗེས་གནང་ཐོབ་ནས་ནི།
བློ་དང་ལྡན་པས་རང་གི་ལྷག་པའི་ལྷ་གཙོ་རྐྱང་ལྟ་བུ་གང་ནུས་སྒོམས་ནས་ཨོ་ཨཱ༔
མོ་ཧཱུཾ། ཞེས་པ་ལྟ་བུའི་སྔགས་སྙིང་པོ་ཙམ་གྱི་བཟླས་པས་ལྷ་མཉེས་པར་བྱས་ཏེ་
རང་རྒྱུད་བསྐྱེད་རིམ་ཡོངས་སུ་རྫོགས་པའི་སྣོད་རུང་བྱ་བར་གསལ་བར་གསུངས་
པ་འདི་བཞིན་བྱའོ། །
གཉིས་པ་ནི། ལ་ལར་དྲི་མེད་ཆུ་སོགས་ཏེ། །རྩ་རྒྱུད་ཀྱི་ལེའུ་བཅུ་
གཉིས་པར། དགོན་པ་ཆེན་པོའི་ས་ཕྱོགས་ནི། །མེ་ཏོག་འབྲས་བུ་སོགས་ཀྱིས་
བརྒྱན༑ ༑རི་བོ་དབེན་པའི་ས་ཕྱོགས་སུ། །དངོས་གྲུབ་ཐམས་ཅད་བསྡུས་པ་
བསྒྲུབ༑ ༑ཞེས་དང་། བཅུ་ གཅིག་ པར། རྣམ་ པར་ དབེན་ པའི་ རི་ བོ་ དང༌། །ཀླུ་
དབང་འབབ་ཆུ་རྣམས་དང་ནི། །དུར་གྱི་ཁྲོད་ལ་སོགས་པ་ཡང། །བསམ་གཏན་
བསྡུས་པ་འདི་དག་སྒོམ། །ཞེས་ པས་ གནས་ ཀྱི་མཚན་ཉིད་དང་། བཅུ་ གཅིག་
པར་༑ དབེན་ཞིང་རབ་ཏུ་ཉམས་དགའ་བར། །སྦྱོར་བ་འདི་ནི་བརྩམ་བྱས་ན། །རྡོ་
རྗེ་སྐུ་དང་གསུང་དང་ཐུགས། །ཟླ་བ་ཕྱེད་ཀྱིས་ངེས་པར་འགྲུབ། །ཅེས་དང་།
བཅུ་གཉིས་པར། དགོན་པ་ཆེན་པོའི་ས་ཕྱོགས་དང་། །རབ་ཏུ་རྣམ་པར་དབེན་པ་
དང་༑ ༑རི་བོ་ནགས་ འདབ་ཆུ་ངོགས་ སུ། །རྟག་ཏུ་བསམ་གཏན་ འགྲུབ་པར་
-35-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
འགྱུར༑ ༑ཞེས་པས་ཕན་ཡོན་བསྟན་ཏོ། །དེ་ཡང་བསྐྱེད་རིམ་པས་དངོས་བསྟན་
ཐུན་མོང་ལ་གྲགས་པའི་དབེན་གནས་སྔོན་གང་ཟག་དམ་པས་བྱིན་གྱིས་བརླབས་
ཤིང་ད་ལྟ་བློ་ཆགས་པ། བསོད་སྙོམས་དག་པོ་བཙལ་སླ་བ། ལུས་ལ་མི་གནོད་
པས་གནས་བཟང་། སེམས་ལ་མི་གནོད་པས་ས་བཟང་། ཏིང་ངེ་འཛིན་གྱི་མཐུན་
རྐྱེན་སྒྲུབ་གྲོགས་ཡོད་པས་གྲོགས་བཟང་། ཉིན་མོ་སྐྱེ་བོའི་རྒྱུ་འགྲུལ་དང་མཚན་
མོ་ཀླག་ཅོར་གྱི་སྒྲ་མེད་པས་རྣལ་འབྱོར་བདེ་བའི་ཡོན་ཏན་དང་ལྡན་པའོ། །རྐྱེན་
འཁོར་ལོ་ཆེན་པོ་བཞིའི་མཐུན་པར་གྱུར་པའི་ཡུལ་ན་གནས་པའི་མཚན་ཉིད་ལྔ་
མདོ་སྡེ་རྒྱན་དུ་བཤད་པ་ཚང་བའི་སྟེང་དུ་ཏིང་ངེ་འཛིན་ངང་གིས་སྐྱེ་བ་སོགས་སོ།།
གཙོ་བོར་རྫོགས་རིམ་པ་དང་བསྐྱེད་རིམ་པའི་ཡང་ཉེ་རྒྱུ་སྤྱོད་པ་ལ་བརྟེན་པའི་
དབང་དུ་བྱས་ན། རི་བོ་ནི་རྣལ་འབྱོར་པའི་ལུས་དང་། དེའི་ཕྱོགས་གཅིག་ནི་དྷ་ཏི་
ལ་སོགས་པའི་རྩ་དང་། ཤིང་ནི་རྩ་མ་ཉམས་པ་དང་། ཆུ་ནི་ཁམས་མ་ཉམས་པ་
ལ་བཤད་ལ། བསྒྲུབ་བྱ་ཕྱག་རྒྱ་ལ་སྦྱར་ན་ཉོན་མོངས་ཆགས་བྲལ་བ་ཀུན་གྱིས་
མི་བགྲོད་པས་དེ་དག་གིས་དབེན་པའི་དགོན་པ་ནི་བུད་མེད་དང་ནགས་ཚང་ཚིང་
སོགས་ནི་དེའི་ཆགས་པས་སྐྱེད་པའི་སྒྱུ་རྩལ་དང་རི་བོ་དང་ཆུ་ངོགས་ནི་དེའི་
གསང་གནས་སོགས་ལ་འགྲེལ་པ་རྣམས་སུ་བཤད་དོ། །
གསུམ་པ་ཇི་ལྟར་སྒྲུབ་པ་ལ། སྤྱི་དང་ཡན་ལག་གི་དོན་ནོ། །དང་པོ་ལ་
རིམ་གཉིས་བླ་མེད་ཀྱི་དགོས་ཆོས་སུ་བསྟན་པ། བླ་མེད་སྤྱིའི་བསྐྱེད་རིམ་འགྲོས་
བཞིར་བསྡུ་བ། ཞབས་ལུགས་དགོས་ཀྱི་བསྐྱེད་རིམ་གྱི་གནད་བསྡུ་བའོ། །དང་
པོ་ནི། རྒྱ་བོད་མང་པོ་དང་ཁྱད་པར་ས་སྐྱ་པ་ཕྱི་རབས་པ་འགའ་ཞིག་གིས་ལྷ་
བསྐྱེད་པ་ཙམ་ལ་བསྐྱེད་རིམ་དང་སྟོང་ཉིད་སྒོམ་པ་དང་འོད་གསལ་དུ་བསྡུད་པ་
-36-



ཆོས་དབྱིངས་གསུང་དབང་གི་མངོན་རྟོགས་འཇམ་དབྱངས་ཞལ་མཐོང་།
ཙམ་ལ་རྫོགས་རིམ་དུ་བྱས་ནས་རྒྱུད་སྡེ་འོག་མ་ལའང་བསྐྱེད་རྫོགས་ཡོད་པར་
འདོད་པ་ནི་མི་འཐད་དེ། སངས་རྒྱས་རྣམས་ཀྱི་ཆོས་བསྟན་པ། །རིམ་པ་གཉིས་
ལ་ཡན་དག་བསྟེན། །བསྐྱེད་པ་ཡི་ནི་རིམ་པ་དང་། །དེ་བཞིན་རྫོགས་པའི་རིམ་
པའོ་༑ ༑ཞེས་པའི་རྒྱུད་ཚིག་ནི། གསང་འདུས་རྒྱུད་ཕྱི་མ་ནས། དུས་འཁོར་དབང་
མདོར་བསྟན་གྱི་བར་སྔགས་བླ་མེད་རྣམས་སུ་འབྱུང་གི་རྣལ་འབྱོར་རྒྱུད་མན་ཆད་
དུ་བདེན་པ་གཉིས་ལ་ཡང་དག་བསྟེན་ཞེས་པ་ཙམ་ལས་མི་འབྱུང་བས་རྒྱུད་སྡེ་
འོག་མ་གསུམ་ཀ་ནས་མ་བཤད་པའི་ཕྱིར་དང་འཕགས་པ་ཡབ་སྲས་དང་། ཞལ་
ལུང་༑ སེམས་འགྲེལ་རྣམས་སུ་སྲིད་པའི་སྐྱེ་རིམ་དང་གཙོ་བོར་བསྟུན་པ་བསྐྱེད་
རིམ་དང་། འཆི་རིམ་དང་གཙོ་བོར་བསྟུན་པ་རྫོགས་རིམ་ཞེས་གསུངས་ཤིང་།
ཁྱད་པར་རྗེ་བཙུན་གོང་མས་དོན་དེ་ལ་དགོངས་ནས། ཡར་ལྟས་རྣམ་བྱང་གི་འདྲ་
འབག་དང་མཐུན་པར་སྒོམ་པ་རྒྱུད་སྡེ་འོག་མ་གསུམ། མར་ལྟས་འཁོར་བའི་འདྲ་
འབག་དང་མཐུན་པར་སྒོམ་པ་སྔགས་བླ་མེད་ཅེས་གསལ་བར་གསུངས་ཞིང་།
སྒོམ་ཚུལ་ཅུང་ཟད་མི་འདྲ་བ་ཡང་བསྐྱེད་རིམ་མཐར་ཕྱིན་ནས་རྫོགས་རིམ་སྒོམ་
པ་འཕགས་ལུགས། སྔ་མ་མཐར་མ་ཕྱིན་ཀྱང་ཕྱི་མ་བསྒོམ་པ་སེམས་འགྲེལ་
ལུགས༑ སྔ་མ་ལ་ཕྱི་མས་རྒྱས་བཏབ་ནས་སྒོམ་པ་ཡེ་ཤེས་ཞབས་ལུགས། ཞེས་
གསུམ་དུ་བསྡུས་ཀྱི་ཡོ་ག་བ་ཀུན་སྙིང་གི་ལུགས་སོགས་ལ་ཡེ་མ་བཤད་པའི་ཕྱིར་
རོ༑ ༑དེས་ན་སྤྱིར་སྣང་བ་ཙམ་ཐ་མལ་དུ་ཞེན་པའི་གཉེན་པོ་སྒོམ་པ་ནི་མདོ་
ལུགས་ཀྱི་ཆོ་ག་ལའང་ཡོད་ན་བྱ་སྤྱོད་ལ་ལྟ་སྨོས། རང་ཐ་མལ་དུ་འཛིན་པ་དང་
འགལ་བའི་སྣང་ཞེན་བསྒྱུར་ལུགས་ཁྱད་པར་ཅན་ཡོ་ག་ནས་ཀྱང་ཡོད་མོད་ཀྱི།
ཐ་མལ་སྣང་ཞེན་གྱི་གཙོ་བོ་སྐྱེ་ཤི་བར་དོ་གསུམ་པོ་སྐུ་གསུམ་དང་རྣམ་པར་
-37-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
མཐུན་པར་རང་ཆས་སུ་ཡོད་པ་ལམ་དུ་འཁྱེར་ཤེས་ནས་སྐུ་གསུམ་མྱུར་དུ་སྒྲུབ་
ཚུལ་བླ་ན་མེད་པར་སོང་བ་ནི་རིམ་གཉིས་ཀྱི་ཁྱད་ཆོས་ཡིན་ལ་ཚུལ་དེ་ནི་རྣལ་
འབྱོར་རྒྱུད་ཀྱི་ལམ་ཁྱད་པར་ཅན་རྣམས་ལ་ཡང་མེད་ཅིང་། དེ་དང་སྒོ་བསྟུན་གྱི་
ལྷ་སྒོམ་ཚུལ་ཙམ་གཙོ་བོར་མཛད་པའི་བླ་མེད་ཀྱི་མངོན་རྟོགས་རྒྱ་གཞུང་མང་པོ་
ལ་ཡང་གསལ་ཁ་མ་ཐོན་པ་མང་བས། རིམ་གཉིས་ཀྱི་གོ་བ་ཁྱད་པར་ཅན་རྙེད་པ་
ལ་ནི་རྒྱུད་བདེ་མཆོག་སྡོམ་འབྱུང་དུས་འཁོར་སཾ་བུ་ཊི་རྒྱ་གཞུང་གསང་འདུས་
ལུགས་གཉིས་དང་སེམས་འགྲེལ་སྐོར་གསུམ་ཤེས་པ་མེད་མི་རུང་ཡིན་པས། དེ་
དག་ལ་བློ་ཁ་མ་ཕྱོགས་པ་དག་གིས་རིམ་གཉིས་ཀྱི་བཤད་པ་བྱས་ཀྱང་རྒྱུས་མེད་
ཕུགས་སུ་བཏང་བའི་སྐྱོན་འབྱུང་ངོ༌། །
གཉིས་པ་ནི། སྔགས་བླ་མེད་ཀྱི་ལྷའི་རྣལ་འབྱོར་ལ་ནི་རྒྱུད་སོ་སོ་དང་
དེ་ལ་བརྟེན་པའི་རྒྱ་གཞུང་བོད་དུ་བྱོན་པ་ཡང་ཤིང་ཏུ་གྲངས་མང་ན་ཐམས་ཅད་
ལམ་གྱི་འགྲོས་ཅིག་པ་ཡིན་ནཾ་རེ་རེ་ཞིང་སོ་སོ་བ་ཡིན་ཞེ་ན། འདི་ལ་སྔོན་ཆད་
གསལ་ཁ་མཛད་མཁན་མ་བྱུང་མོད་ཀྱི་ཁོ་བོས་འདི་ལྟར་སྨྲ་སྟེ་ལམ་གྱི་འགྲོས་མི་
འདྲ་བ་ནི་བཞི་རུ་འདུས་ཤིང་བཞིར་ནི་ངེས་པར་འབྱེད་དགོས་ཏེ་འཆི་བ་ཆོས་
སྐུར་འཁྱེར་ཚུལ་ལ་ལྟོས་ནས་ཀྱང་བཞིར་ངེས་པའི་ཕྱིར་མ་དག་པའི་སྣང་བ་
མཐའ་དག་བསྡུད་པ་དང་མི་བསྡུད་པ་གཉིས་སུ་འདུས་ལ་དེ་གཉིས་རེ་རེ་ལ་
གཉིས་གཉིས་སུ་ངེས་པར་བྱེད་དགོས་པའི་ཕྱིར། དང་པོ་ལ་བསྡུད་རིམ་ཁྱད་པར་
ཅན་མེད་པ་ཞབས་ལུགས་གསུམ་འཁོར་ལོ་གསུམ་དང་དེ་འབྲུ་གསུམ་སོགས་སུ་
བསྡུད་རིམ་ཁྱད་པར་ཅན་ཡོད་པ་བདེ་མཆོག་ལོ་ཧི་པ་གཉིས་ཡོད་པའི་ཕྱིར་དང༌།
ཕྱི་མ་ལ་སྣང་བ་གཞན་མི་སྡུད་པར་འདྲ་ཡང་རང་གི་ཕུང་པོ་རགས་པའི་བསྡུད་
-38-



ཆོས་དབྱིངས་གསུང་དབང་གི་མངོན་རྟོགས་འཇམ་དབྱངས་ཞལ་མཐོང་།
རིམ་བྱེད་པ་འཕགས་ལུགས་ནང་གི་ཁམས་ ཕྲ་བའི་བསྡུད་རིམ་བྱེད་པ་དུས་
འཁོར་ཏེ་གཉིས་སུ་ཡོད་པའི་ཕྱིར་རོ། །དེ་བཞིན་དུ་བར་དོ་ལོངས་སྐུའི་རྣལ་
འབྱོར་ལ་ཡང་བར་དོའི་སྐབས་ལ་མངོན་བྱང་ལྔ་ཀ་ཚང་བ་ཞབས་ལུགས། དེ་
བཞིན་ཉིད་ལས་བྱང་ཆུབ་པ་འཆི་བ་ཆོས་སྐུར་བྱས་ནས་ གཞན་བཞི་ཚང་བ་
འཕགས་ལུགས། མེ་ལོང་དང་མཉམ་ཉིད་ཡེ་ཤེས་གཉིས་བར་དོ་ལ་སྦྱོར་བ་ལོ་ཧི་
པ་སོར་རྟོག་ཀྱང་དེར་སྦྱོར་བ་དུས་འཁོར་རོ། །དེ་བཞིན་དུ་སྒོང་སྐྱེས་གླུ་ནི་མེད་པ་
སྟེ༑ ༑སྒྲ་དང་སྒྲ་མིན་སྤངས་པའོ། །ཞེས་ཞུ་བ་གླུས་བསྐུལ་མེད་པ་ལོ་ཧི་པ། ཡོད་
ཀྱང་སྦྱང་གཞི་ལ་མི་སྦྱོར་བ་སྦྱང་འབྲས་ལ་སྦྱོར་བ་འཕགས་ལུགས། སྦྱང་གཞི་ལ་
སྦྱོར་ཀྱང་མངལ་བཟུང་མ་ཐག་འབྱུང་བཞི་མི་འཁྲུག་པར་ཆ་སྙོམས་པའི་ཕྱིར་དུ་
བསྐུལ་བ་ཞབས་ལུགས། མངལ་སྒོར་མཐོན་ནས་རླུང་མི་འཁྲུག་པར་ཆ་སྙོམས་
པའི་ཕྱིར་དུ་བསྐུལ་བ་དུས་འཁོར་ཡིན་པས་དེ་བཞི་རྣལ་འབྱོར་གྱི་གཙོ་བོ་དེ་དག་
གི་སྒོ་ནས་གཅིག་ཏུ་བསྡུར་མི་རུང་བར་གྲུབ་ལ། བླ་མེད་ཀྱི་བསྐྱེད་རིམ་ཡིན་ནོ་
ཅོག་ཀྱང་དེ་བཞི་གང་རུང་དུ་མ་འདུས་པ་མི་སྣང་བའི་ཕྱིར་རོ། །དེ་ཡང་རྡོ་རྗེ་སྙིང་
འགྲེལ་དང་སྦྱར་ནས་བརྟག་གཉིས་སུ་གསུངས་པའི་དཀྱིལ་འཁོར་ཐམས་ཅད་
དང་༑ བདེ་མཆོག་བསྟོད་འགྲེལ་དུ་དང་། དུས་འཁོར་འགྲེལ་ཆེན་དུ་གསུངས་
པའི་བདེ་མཆོག་དང་། གསང་འདུས་དྲུག་དང་། སྒྱུ་འཕྲུལ་དྲ་བ་གསུམ་ལ་སོགས་
པ་ཐམས་ཅད་དུས་འཁོར་གྱི་བསྐྱེད་རྫོགས་ཉིད་དུ་འདུ། དྲིལ་བུ་པ་སོགས་ལོ་ཧི་
པར་བསྡུ། འཕགས་ལུགས་ལ་སྦྱར་བ་དངོས་སུ་མ་མཐོང་ཞིང་། བོད་ལ་ལ་རྡོ་རྗེ་
འཇིགས་བྱེད་འཕགས་ལུགས་དང་བསྟུན་པ་མི་འཐད་པས་བདེ་མཆོག་ནག་པོ་པ་
དང་མཁའ་འགྲོ་རྒྱ་མཚོ་ཀྱེ་རྡོར་རྩ་བཤད་མ་རྒྱུད་དུ་འགྲེལ་པའི་བསྡུས་རྒྱུད་
-39-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
མཁན་པོ་དག་གིས་སྦྱར་བ་མཐའ་དག་དང་། གཤིན་རྗེ་གཤེད་སྐོར་མཐའ་དག་
ཞབས་ལུགས་དང་སྦྱར་བ་ཤ་སྟག་ཡིན་ནོ། །
གསུམ་པ་ནི། གསང་འདུས་ལུགས་གཉིས་པོ་འདི་རྒྱུད་གསང་འདུས་
ལ་རྟེན་ཅིང་འཕགས་པ་དང་ཡེ་ཤེས་ཞབས་གཉིས་ཀ་ལ་སྟོན་མཁན་འཇམ་
དབྱངས་སུ་གཅིག་བཞིན་དུ་ལམ་འགྲོས་སོ་སོར་འབྱུང་བ་ཅི་ཞེ་ན། འདི་ལ་ཁ་
ཅིག་གི་རྩ་རྒྱུད་གཙོ་བོར་བྱས་པ་ཞབས་ལུགས་དང་། བཤད་རྒྱུད་གཙོ་བོར་བྱས་
པ་འཕགས་ལུགས་ཅེས་འཆད་པ་ནི་མ་ངེས་ཏེ་ལུགས་འདི་ཡང་བཤད་རྒྱུད་ཕྱི་མ་
གཙོ་བོར་མཛད་པས་སོ། །འོན་ཀྱང་རྩ་རྒྱུད་ལེའུ་བཅུ་གཉིས་པར་གསུངས་པའི་
བསྙེན་སྒྲུབ་ཆུང་འབྲིང་ཆེ་གསུམ་སྦྱོར་ཚུལ་དང་ཁྱད་པར་ཆུང་ངུ་ལ་སྦྱོར་བའི་
གཞུང་རྣམས་འདི་ལ་ལེགས་པར་འགྲིག་ཅིང་འཕགས་ལུགས་ལ་མི་འགྲིག་ལ།
རྒྱུད་ཕྱི་མར་སེམས་དཔའ་དྲུག་དང་མཚམས་ཀྱི་ཁྲོ་བོ་དྲུག་གི་རྣམ་དག་སོགས་
བཤད་ཀྱང་རྩ་བཤད་གཉིས་ཀ་རུ་འབྱིན་སྔགས་མ་གསུང་པས་དཀྱིལ་འཁོར་ལ་
དགོད་བྱའི་ལྷ་མིན་པར་གསུངས་ནས། ལྷ་མོ་དྲུག་ལ་ནི་མི་མཚུངས་ཏེ་མཚན་
སྔགས་མ་གསུང་ཀྱང་ཡིག་འབྲུ་གསུམ་གྱིས་འབྱིན་པར་རྩ་བཤད་གཉིས་ཀས་
གསུངས་ཤིང་། ཁྱད་པར་རྒྱུད་ཕྱི་མ་ལས། གཟུགས་རྡོ་ རྗེ་ ལ་སོགས་པ་དྲུག །
རྡོ་རྗེ་བདག་པོ་ཞེས་བཤད་དོ། །སྐུ་གསུང་ཐུགས་ཀྱི་རྡོ་རྗེ་ལས། །བདག་ཉིད་ཆེན་
པོ་ཀུན་ཏུ་དབྱུང་། །ཞེས་དང་། འོག་ཏུ་ཡང་། སྐུ་གསུང་ཐུགས་ཀྱི་དབྱེ་བ་ཡིས། །
རིགས་ཀྱི་རིམ་གྱིས་དགོད་པར་བྱ། །ཞེས་པ་གཉིས་ཀས་གསལ་བར་བསྟན་ཞེས་
གྲུབ་ཆེན་དམན་ཞབས་པས་བཤད་དེ། གཞུང་དེ་གཉིས་ཀྱི་མཚམས་སྦྱར་དུ་
གཟུགས་ལ་སོགས་པའི་ལྷ་མོ་དྲུག་ཡི་གེ་གསུམ་གྱིས་འབྱིན་པར་གསུངས་པ་
-40-



ཆོས་དབྱིངས་གསུང་དབང་གི་མངོན་རྟོགས་འཇམ་དབྱངས་ཞལ་མཐོང་།
ཞེས་བརྗོད་ཅིང་། དེ་བཞིན་དུ་དེས་མཛད་པའི་སྒྲུབ་ཐབས་དངོས་གྲུབ་གཏེར་
མཛོད༑ མར་མེ་མཛད་བཟང་པོའི་བཞི་བརྒྱ་ལྔ་བཅུ་པའི་མགོ་དང་། ཀུན་བཟང་
ཆེ་བ་གཉིས་ཀར་དུ་གསུངས་བཞིན་དུ༑ གང་དག་ལྷ་མོ་དྲུག་གི་འབྱིན་སྔགས་
ལའང་མཚན་སྔགས་སྦྱོར་བ་ནི་ལུགས་འདིའི་རྩ་བཤད་ཀྱི་རྒྱུད་དང་རྒྱ་གཞུང་ན་
མེད་བཞིན་དུ་འཕགས་ལུགས་ཀྱི་རྒྱ་བཀབ་པའི་ཧམ་ཤུར་ཡིན་ནོ། །དེ་ལྟར་ན་
འཕགས་ལུགས་ནི། བཤད་རྒྱུད་རྡོར་ཕྲེང་ལས་མདུན་བསྐྱེད་སྒྲུབ་ཚུལ་གྱི་ཐད་
དང་༑ ལུས་དཀྱིལ་ལ་ལྷ་སོ་གཉིས་གསུངས་པས་བདག་བསྐྱེད་དཀྱིལ་འཁོར་
རྒྱལ་མཆོག་ལ་ཡང་ལྷ་སོ་གཉིས་འགོད་པ་སོགས་མཛད་ནས་མངོན་བྱང་ལྔ་དང་
ཏིང་ངེ་འཛིན་གསུམ་དང་རྣལ་འབྱོར་བཞི་ལ་སོགས་པ་རྣལ་འབྱོར་རྒྱུད་དང་ཐ་
སྙད་ངོ་བོ་ཅུང་ཟད་བསྟུན་པས། ཕ་རྒྱུད་དངོས་ཀྱི་འདུས་པ་ཞེས་བྱ་ལ། ལུགས་
འདི་ནི་རྩ་རྒྱུད་དང་རྒྱུད་ཕྱི་མ་སོར་བཞག་ནས་ལྷ་གྲངས་དང་ཕྱག་མཚན་སོགས་
འཇོག་ཅིང་། བསྙེན་སྒྲུབ་བཞི་པོ་རྩ་རྒྱུད་ན་ཤིན་ཏུ་གསལ་བ་ལ། མངོན་བྱང་ལྔ་
དང་ཏིང་ངེ་འཛིན་གསུམ་ལ་སོགས་པ་བདེ་མཆོག་སྡོམ་འབྱུང་། མངོན་བརྗོད་བླ་
མ་སོགས་ནས་འབྱུང་བ་ལ་བརྟེན་པས་མ་རྒྱུད་སྒོ་བསྟུན་གྱི་ཕ་རྒྱུད་དམ་འདུས་པ་
ཞེས་བྱའོ། ཁྱད་པར་རྫོགས་རིམ་རིམ་པ་བཞི་པ་ནི། མ་རྒྱུད་ཁྱད་པར་བ་འགའ་
ཞིག་ན་བཞུགས་པ་ཞལ་ལུང་དུ་གསལ་བར་མཛད་པས་ན་གྲུབ་ཆེན་ནག་པོ་སྤྱོད་
པས༑ རིམ་པ་གཉིས་ཀའི་ངོ་བོ་ལ། །དཔལ་ལྡན་འདུས་པ་ལྷག་ཡིད་འོང་
། །
ཞེས་པ་ཡང་ལུགས་འདི་ལ་བསམ་པ་སྟེ་དེས་བཤད་པའི་བསྐྱེད་རྫོགས་གཉིས་ཀ་
འདི་དང་བསྟུན་པས་སོ། །དེས་ན་གང་དག་བདེ་མཆོག་ཏུ་མཚུངས་པ་ཙམ་རྒྱུ་
མཚན་དུ་བྱས་ནས། ནག་པོ་པའི་རིམ་གཉིས་ལ་ལོ་ཧི་པའི་ཁྱད་ཆོས་ཐུན་མོང་མ་
-41-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ཡིན་པ་རྣམས་སྦྱར་ནས་འཆད་པ་ནི་མཁས་པ་མགུ་བ་མི་སྐྱེད་པའི་དབང་ཆེའོ། །
དེས་ན་བདེ་མཆོག་ལ་ཡང་ཕ་རྒྱུད་སྒོ་བསྟུན་དང་མ་རྒྱུད་དངོས་དང་། གཉིས་མེད་
སྒོ་བསྟུན་གྱི་ལམ་སྲོལ་གསུམ་དུ་ཕྱེ་བ་ཡང་། སྔོན་ཆད་གསལ་བར་མཛད་མཁན་
མ་བྱུང་མོད་དོན་ལ་ངེས་པར་གནས་པ་གསལ་བར་བྱས་པའི་ལེགས་བཤད་དུ་
བཟུངས་ཤིག དེ་ལྟར་ན་འདུས་པ་ལུགས་གཉིས་ཀྱི་ཁྱད་པར་བསྡུས་པ་ནི།
བསྲུང་འཁོར་སྔོན་འགྲོར་བསྡུས་ནས་དངོས་གཞིའི་ལམ། །སྦྱང་གཞི་སྐུ་གསུམ་
ལམ་འཁྱེར་རྡོ་རྗེ་བཞི། །སྦྱང་འབྲས་རྒྱལ་མཆོག་རྣམ་གཉིས་གླུས་བསྐུལ་ཅན། །
འཕགས་ལུགས་བསྐྱེད་རིམ་རྫོགས་པར་བྱིན་གྱིས་རློབས། །ཆོས་སྐུ་སྔོན་བཏང་
བསྲུང་འཁོར་དངོས་གཞིར་བསྡུད། །ལོངས་སྐུའི་ལམ་འཁྱེར་དོན་གཉིས་ཁྱད་
པར་ཅན། །སྤྲུལ་སྐུར་བསྙེན་སྒྲུབ་བཞི་ལྡན་ཏིང་འཛིན་གསུམ། །ཞབས་ལུགས་
བསྐྱེད་རིམ་མྱུར་དུ་མཐར་ཕྱིན་ཤོག །ཅེས་ཁོ་བོས་སྐབས་གཞན་དུ་བྲིས་པ་ལ་
ལེགས་པར་འདུས་སོ། །
ལེའུ་བཅུ་གཉིས་པར་གསུང་པའི་བསྙེན་སྒྲུབ་རྣམས་ལུགས་འདིར་ལེགས་
པར་འབྱོར་ཚུལ་ནི།
རྒྱུད་ལས། བསྙེན་པའི་ཏིང་འཛིན་སྦྱོར་བ་དང་། །ཉེ་བར་སྒྲུབ་པར་འབྱུང་
བ་དང་། །སྒྲུབ་པའི་དོན་གྱི་དམ་ཚིག་དང་། །སྒྲུབ་པ་ཆེན་པོ་དག་དང་བཞི། །རྡོ་
རྗེ་བྱེ་བྲག་བཤད་བྱ་ལ། དེ་ནས་ལས་རྣམས་སྒྲུབ་པར་བྱ། ། ཞེས་པས་མདོར་
བསྟན༑ བསྙེན་པའི་ཏིང་འཛིན་རབ་སྦྱོར་བ། །བྱང་ཆུབ་མཆོག་ནི་བསྒོམ་པར་
བྱ༑ ༑ཉེ་བར་སྒྲུབ་པ་བསྒྲུབ་མཆོག་ལ། །རྡོ་རྗེའི་བསྐྱེད་རིམ་རྣམ་པར་བཤད། །
-42-



ཆོས་དབྱིངས་གསུང་དབང་གི་མངོན་རྟོགས་འཇམ་དབྱངས་ཞལ་མཐོང་།
སྔགས་ཀྱི་བདག་པོ་སྒོམ་པ་ཡིས། །སྒྲུབ་པའི་ཚེ་ན་བསྐུལ་བར་གསུངས། །སྒྲུབ་
པ་ཆེན་པོ་བྱེད་པའི་ཚེ། །རང་སྔགས་རྡོ་རྗེ་ཅན་གྱི་གཟུགས། །དབུ་རྒྱན་ལ་ནི་
བདག་པོ་བསམ། །ཡེ་ཤེས་རྡོ་རྗེ་འགྲུབ་པར་འགྱུར། །ཞེས་པས་གཙོ་བོ་ཉིད་
ལས་གཞན་ལ་གསལ་སྣང་ཁྱབ་པར་མི་ནུས་པས། བསྙེན་སྒྲུབ་ཆུང་ངུ་སྐོར་བཞི་
བསྟན་ཏེ། རྐང་པ་གཉིས་ཚན་གསུམ་དང་ཐ་མ་བཞིས་རིམ་པ་བཞིན་བར་སྲིད་
ཞུགས་ནས་ཐིག་ལེར་ཞུ་བ་གླུས་བསྐུལ་ནས་ཆོ་ག་གསུམ་ལས་གཙོ་བོའི་ཕུང་
ཁམས་ཙམ་རྫོགས་ནས་ཆོས་དབྱིངས་སུ་ང་རྒྱལ་བཟུང་བ་དང་། དེའི་མིག་སོགས་
སྐྱེ་མཆེད་དྲུག་བྱིན་གྱིས་བརླབས་པ་དང་། རྡོ་རྗེ་གསུམ་བྱིན་གྱིས་བརླབ་པ་དང་།
སྙིང་ཁར་རང་སྔགས་རྡོ་རྗེ་ཅན་གྱི་གཟུགས་ཡེ་ཤེས་སེམས་དཔའ་སྒོམས་ནས་
དབང་ལྷ་སྤྱན་དྲངས་ཏེ་དབང་བསྐུར་ནས་རིགས་བདག་གིས་རྒྱས་བཏབ་པ་
རྣམས་ཤིན་ཏུ་གསལ་ལོ། །འཕགས་ལུགས་ལའང་དེ་བཞི་རིམ་བཞིན། སྤྲུལ་སྐུ་
རྡོར་སེམས་སུ་བཞེངས་པ་དང་ལུས་དཀྱིལ་དགོད་པ་དང་རྡོ་རྗེ་གསུམ་བྱིན་གྱིས་
བརླབས་པ་དང་། སེམས་དཔའ་གསུམ་བརྩེགས་རྒྱས་གཏབ་དང་བཅོས་པ་ལ་
སྒྲིག་ཏུ་རུང་ཙམ་སྣང་ཡང་། བྱང་ཆུབ་མཆོག ཆོས་དབྱིངས་ཀྱི་ང་རྒྱལ་མེད་པ་
དང་༑ རྡོ་རྗེའི་སྐྱེ་མཆེད་ལས་ལྷག་པ་དང་། ཡེ་ཤེས་སེམས་དཔའ་རང་འདྲ་མེད་
པ་སོགས་ཀྱིས་ཤིན་ཏུ་འགྲིགས་པ་ནི་མ་ཡིན་ནོ། །དེ་ནས་རྒྱུད་དུ། བསྙེན་པའི་ཡེ་
ཤེས་བདུད་རྩི་དག །ཐམས་ཅད་དུ་ནི་བརྟག་པར་བྱ། །འདི་ནི་ སྔགས་རྣམས་
ཐམས་ཅད་ཀྱི། །སྔགས་ ཀྱི་དོན་ཀུན་སྒྲུབ་བྱེད་པའོ། །དགོན་པ་ཆེན་པོའི་ས་
ཕྱོགས་ནི། །རབ་ཏུ་རྣམ་པར་དབེན་པ་དང་། །རི་བོ་ནགས་འདབ་ཆུ་ངོགས་སུ། །
རྟག་ཏུ་དངོས་གྲུབ་ཐོབ་པར་འགྱུར། །ཞེས་པས་རིག་མ་ལ་ཡང་སྔར་བཞིན་སྦྱར་
-43-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
བའི་འབྲིང་པོ་སྐོར་བཞི་དང་ཡང་ནི་རྡོ་རྗེ་བཞི་དག་གིས། །བརྟུལ་ཞུགས་བརྟན་
པས་བསྙེན་པ་བྱ། །སྐུ་གསུམ་མཉམ་པ་ཉིད་གྱུར་པ། །བསྒོམ་ན་དངོས་གྲུབ་ཐོབ་
པར་འགྱུར། །ཞེས་པས་འཁོར་ལ་ཡང་སྦྱར་བའི་བསྙེན་སོགས་ཆེན་པོ་སྐོར་བཞི་
གསལ་བར་གསུངས་སོ་ཞེས་འགྲེལ་པ་ཕལ་ཆེར་ནས་གསུངས་མོད་དཔལ་ལྡན་
ཟླ་བ་གྲགས་པས་ཀྱང་དེ་ལྟར་མ་སྦྱར་བ་ནི་ལམ་སྲོལ་ཅུང་ཟད་མི་འདྲ་བས་སོ། །
འབྲིང་དང་ཆེན་པོའི་དོན་ནི་དེ་དག་སྦྱོར་ཚུལ་རྒྱས་སུ་སོང་བ་སོགས་མ་ཡིན་གྱི།
གཙོ་བོར་མ་ཟད་ཡུམ་དང་བཅས་པ་ཙམ་ལ་དང་འཁོར་དང་བཅས་པ་ལ་གསལ་
སྣང་ཐོན་པས་ན་རྣལ་འབྱོར་པའི་རྟོགས་པ་ཆུང་འབྲིང་ཆེན་པོའོ། །ལུགས་འདི་ལ་
བརྟེན་པའི་ལོག་རྟོག་ཆེ་བ་ནི་འདི་དག་ཡིན་ཏེ། རྩ་བ་འདིར་དངོས་སུ་མི་གསལ་
ཞིང་འགྲེལ་པ་འགའ་རེས་ཀྱང་མ་བཤད་པ་ལ་རྟེན་ནས། ཡེ་ཤེས་ཀྱི་ཚོགས་ཀྱི་
སྐད་ཅིག་ཐ་མ་འཆི་བ་ཆོས་སྐུར་འཁྱེར་བའི་ལམ་དུ་མི་འདོད་པ་དང་དེ་ན་དེའི་དེ་
མ་ཐག་བར་སྲིད་མཚོན་བྱེད་འཇོག་མི་རིགས་པར་འདོད་པ་དང༌། བསྲུང་འཁོར་
ཐུན་མོང་བའི་ནང་དུ་འཁོར་ལོ་རྩིབས་བཅུ་པ་མི་རིགས་པར་འདོད་པ་དང་མངོན་
བྱང་ལྔ་སྐྱེད་ཀྱི་སྔོན་དུ་བར་སྲིད་ལས་ཡི་གེ་གསུམ་བབས་པ་མི་རིགས་པར་འདོད་
པ་དང་དཀྱིལ་འཁོར་རྒྱལ་མཆོག་གི་ས་བོན་གཙོ་བོའི་ས་བོན་རྐྱང་པས་མི་ཆོག་
པར་འདོད་པའོ། ། །
དང་པོ་ནི། ཁ་ཅིག་གི་སྐུ་གསུམ་ལམ་འཁྱེར་ཡང་དཀའ་ཞིང་ཁྱད་པར་
གསང་འདུས་འཕགས་ལུགས་ལ་ཡང་ཡེ་ཤེས་ཀྱི་ཚོགས་དང་འཆི་བ་ཆོས་སྐུ་
གཅིག་ཏུ་བྱས་པ་མེད་པས་འདིར་ཡང་མི་རིགས་སོ་ཞེས་ཀྱེ་རྡོར་ཀྱི་བསྲུང་འཁོར་
སྒོམས་པའི་འཇུག་ཏུ་གཙུག་ཏོར་འཁོར་ལོས་སྒྱུར་བའི་ལྟོ་བ་ཡངས་པའི་ནང་དུ་
-44-



ཆོས་དབྱིངས་གསུང་དབང་གི་མངོན་རྟོགས་འཇམ་དབྱངས་ཞལ་མཐོང་།
ཆོས་འབྱུང་སྒོམ་པ་ལ་དགག་པ་བྱས་ནས་དེའི་སྣང་བ་བསྡུས་ནས་ཆོས་འབྱུང་
སྒོམས་པས་གཙུག་ཏོར་སོགས་བསྲུང་འཁོར་གཙོ་བོའི་སྣང་བ་བསྡུས་པ་ཉིད་འཆི་
བ་ཆོས་སྐུའི་ལམ་ཡིན་ནོ་ཞེས་སྨྲའོ། །དེ་དག་མི་རིགས་ཏེ། གྲུབ་ཆེན་དཔལ་
འབྲས་ཀྱིས་དེ་ཡང་བཅོམ་ལྡན་འདས་ཀྱིས་སྲིད་པ་གསུམ་གསུངས་ཏེ་འཆི་བའི་
སྲིད་པ་དང་སྲིད་པ་བར་མ་དང་སྐྱེ་བའི་སྲིད་པའོ། །དེ་ལ་འཆི་བའི་སྲིད་པ་ནི་
གནས་ཡོངས་ སུ་གྱུར་པའི་རྣལ་འབྱོར་རོ། །སྲིད་པ་བར་མ་ནི་ ཡི་གེ་ ལྔ་པོའི་
སྔགས་ཀྱི་རྣལ་འབྱོར་སྒོམ་པའོ། །སླར་སྐྱེ་བའི་སྲིད་པ་ནི་འཇམ་པའི་རྡོ་རྗེར་
ཡོངས་སུ་གྲུབ་པའོ། །ཞེས་སོགས་ནས་བར་སྲིད་ངོས་འཛིན་དང་། དེ་ཡང་ཨོཾ་ཨཱ༔
ཧཱུྃ་ཡི་གེ་ཧོ་སེར་པོ་གཉིས་ཀྱི་བར་ཆུད་པ་ཇི་སྲིད་རྡོ་རྗེ་སེམས་དཔའི་དཀྱིལ་
འཁོར་ཀྱི་འཁོར་ལོ་སྤྲོས་ཀྱི་བར་དུ་འདུག་པའོ་ཞེས་སོགས་རྣམས་ཤུ་ནྱ་ཏཱའི་དོན་
སྒོམས་པའི་དེ་མ་ཐག་ཏུ་བཤད་ལ། བསྲུང་འཁོར་གཙོ་བོའི་སྣང་བ་བསྡུད་པ་
ཙམ་ལ་ནི་འཆི་བ་ཆོས་སྐུའི་དོན་གཏན་ནས་མ་ཚང་སྟེ། སྣང་བ་སྤྱི་དགོས་ཀྱི་བསྡུ་
ཚུལ་ཁྱད་པར་ཅན་གང་ཡང་མེད་པའི་ཕྱིར་དང་། དེ་ཙམ་གྱིས་དེར་འགྱུར་ན་བར་
དོར་ཞུགས་ནས་རྒྱུ་རྡོ་རྗེ་འཛིན་པ་ཡབ་ཡུམ་ཞུ་བ་ཡང་དེར་འགྱུར་བས་སོ། །
གཞན་ཡང་། དུས་འཁོར་བདེ་མཆོག་ལ་ཡང་ཡེ་ཤེས་ཀྱི་ཚོགས་ཐ་མ་ལ་འཆི་བའི་
ལམ་འཁྱེར་དུ་མཛད་པ་ཐམས་ཅད་མི་རིགས་པར་འགྱུར་རོ། །
གཉིས་པ་ནི། རྩ་བ་འདིར་མ་བྱུང་ཡང་བཤད་མ་ཐག་པ་ལྟར་
དཔལ་འབྲས་སོགས་ཀྱིས་བཤད་ཅིང་། གཙོ་བོར་རང་རེའི་མངོན་རྟོགས་ཀྱི་ངག་
འདོན་དེ། ཀུན་ཏུ་བཟང་མོའི་ཚིག་རིས་ཡིན་ཕྱིར་དང་། མར་མེ་མཛད་ཆེན་པོས་
གསལ་ཁ་མ་བྱུང་ཡང་། དམན་ཞབས་པས། ཤུ་ནྱ་ཏཱའི་དེ་མ་ཐག་སྔགས་དེས་
-45-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
བདག་ གཞན་དངོས་པོ་གསུམ། །ཅིག་བྱས་དེ་ཉིད་གསུམ་མཚན་མ། །དགྱེས་
མཛད་ཡས་མར་སྦྲེངས་པ་ནི། །མདུན་གྱི་མཁའ་ལ་བསམ་པར་བྱ། །སྟོང་ལས་ཉི་
དཀྱིལ་ ཧཱུྃ་ནག་ལས། །རྡོ་ རྗེ་ཟེར་འཕྲོས་ ཕྱིར་ རོལ་གཅད། །འོག་དང་ ཕྱོགས་
མཚམས་སྟེང་འགྲོས་པས། །ས་གཞི་ར་བ་ བླ་རེ་བསྐྱེད། །བློ་འཁོར་བརྩིབས་
བཅུའི་འོད་ཟེར་དག །པད་ཉིར་ཁྲོ་བོའི་འཁོར་ལོར་སྒོམས། །དེ་དབུས་ཧཱུྃ་མཛད་
རྟག་ལ་སོགས། །གནས་གྱུར་དེ་ལས་ཆོས་འབྱུང་བསྐྱེད། །ཞེས་འཁོར་ལོ་སེར་པོ་
ནི་མར་མེ་མཛད་ཀྱིས་དེ་ཇི་བཞིན་དང་ཀུན་ཏུ་བཟང་མོ་རིན་ཆེན་རྡོ་རྗེ་སོགས་
ཀྱིས་གསལ་བར་བཤད་དོ། །
གསུམ་པ་ནི། རྩ་བ་དེར་དངོས་སུ་མ་བྱུང་བའི་སྟེང་དུ། དགེ་སློང་ཀུན་
ཏུ་བཟང་པོས་ལུགས་འདི་ལ་འཁོར་ལོ་སེར་པོ་མ་གསུངས་ཅེས་པས་འཁྲུལ་ཤིང་
འཕགས་པ་དང་བུ་སྟོན་སོགས་ཀྱིས་མ་མཛད་པས་མི་རིགས་སོ་སྙམ་པ་ནི་བཤད་
མ་ཐག་པ་ལྟ་བུའི་ལུགས་འདིའི་ཤིང་རྟ་ཆེན་པོ་ཡབ་སྲས་འཁྲུལ་མེད་ཀྱི་གཞུང་མ་
མཐོང་ལ་ཚད་མར་མ་གྱུར་པའི་འཆད་པ་པོ་དེ་དག་གི་ལུང་དང་ཕྲད་པས་སྐལ་བ་
ཞན་པར་ཟད་ལ་ཁྱད་པར་ལུགས་འདིའི་བཤད་རྒྱུད་ལས། ལོངས་སྤྱོད་བཞི་དང་
ཡང་དག་ལྡན། །རིག་པའི་སྐྱེས་བུ་རྡོ་རྗེ་ཅན། །སྐུ་གསུང་ཐུགས་ཀྱི་དབྱེ་བ་ལས།།
གྲུ་གསུམ་དུ་ནི་རྣམ་པར་བརྟག །ཀུན་ནས་སེར་བའི་འཁོར་ལོ་ནི། །བརྩིབས་
བཅུ་དེ་དབུས་རྣམ་པར་སྒོམ། །ཞེས་ཆོས་འབྱུང་འཁོར་ལོ་བརྩིབས་བཅུ་པ་དེའི་
ནང་གི་དབུས་སུ་སྒོམ་པར་གསུངས་པ་མ་ངེས་པའི་གཏམ་མོ། །སློབ་དཔོན་ཨ་བྷ་
ཡས་བསྲུང་འཁོར་དབུས་ཀྱི་ཁྲོ་བོ་མ་བཤད་པ་ནི་དེ་ཡོངས་སུ་གྱུར་ནས་ཆོས་
འབྱུང་སྒོམ་དགོས་པས་འཇུག་པ་བདེ་བ་ལ་བསམས་ཤིང་། ཕྱོགས་མཚམས་ཀྱི་
-46-



ཆོས་དབྱིངས་གསུང་དབང་གི་མངོན་རྟོགས་འཇམ་དབྱངས་ཞལ་མཐོང་།
ཁྲོ་བོ་རྩིབས་ཀྱི་སྟེང་དུ་བཀོད་པ་ནི་འཁོར་ལོ་འཁོར་ཞིང་ཁྲོ་བོ་མི་འཁོར་བ་དང་།
ཁྲོ་བོ་རྩིབས་ལ་གནས་པ་ཁས་ལེན་ན་འདི་ལས་འོས་མེད་པས་རིགས་པའི་རྒྱལ་
པོ་མཐའ་གཞན་བཀག་པའི་རིགས་པ་ཡིན་གྱི་སྐྱོན་སྤོང་གཞན་གང་བྱས་ཀྱང་
ཉེས་པ་འབྱུང་ངོ༌། །ཡང་ན་ནི་ཁྲོ་བོ་ཡང་འཁོར་བར་འདོད་པར་གྱིས་ཤིག མི་
གཡོ་བ་དང་མཚུངས་པར་འཁོར་ཞེས་པས་ཁྲོ་བོ་མི་གཡོ་ཞིང་མི་འགུལ་བ་དང་
དུས་མཚུངས་པར་འཁོར་ལོ་འཁོར་ཞེས་འདོད་པ་ནི་ཚིག་དོན་ལ་གཏན་མ་ཞུགས་
པ་སྟེ། གུར་གྱི་རྒྱུད་ལས། གཡོ་བ་མེད་པ་ལྟ་བུར་འཁོར། ཞེས་པ་དང་འགྱུར་
ཁྱད་པར་ཡིན་པས་འཁོར་ལོའི་མགྱོགས་ཚད་སྟོན་པ་ཡིན་པའི་ཕྱིར་གཞན་དུ་ན་
མགྱོགས་ཚད་ནི་སྐབས་འདིར་ཤིན་ཏུ་གལ་ཆེ་བས་སྟོན་དགོས་པ་ལ་དེ་སྟོན་བྱེད་
མེད་པར་འགྱུར་རོ། །བཞི་པ་ནི་རྩ་བ་འདི་དང་མར་མེ་མཛད་ཀྱི་མི་གསལ་བ་
དང་༑ བར་དོ་ཆ་གཉིས་གཞི་དང་མི་འགྲིག་པས་སོ་ཞེས་ཟེར་ན་མི་རིགས་ཏེ།
དམན་ ཞབས་ པས། རིག་མ་དང་བཅས་སྣང་མཛད་ལས། །གྱུར་པའི་ཁང་པ་
བརྩེག་མ་སྒོམ། །གྲུ་བཞི་ལ་ སོགས་ ཡོན་ཏན་ལྡན། །སྣ་ཚོགས་པད་མ་བཅུ་
དགུའི་སྟེང་། །ཉི་མའི་གདན་ནི་བདུན་དག་དང་། །ཟླ་བའི་གདན་ནི་བཅུ་གཉིས་
སྐྱེད༑ ༑དེ་ཉིད་གསུམ་གནས་སེམས་དབབ་པས། །བདེ་གཤེགས་རྣམས་ཀྱི་དེ་
ལ་གཟིགས། །རང་གི་ཁམས་སུ་ཤེས་རབ་ཐབས། །དབྱངས་ཡིག་བདེ་བའི་ཡི་
གེར་གྱུར། །ཅེས་ནམ་མཁའི་ཡིག་འབྲུ་གསུམ་ལས་བབས་པ་བྱང་ཆུབ་སེམས་སུ་
ཞུ་ནས་དབྱངས་གསལ་དུ་འགྱུར་བ་གསལ་བར་གསུངས་ཤིང་། དོན་དེ་ཉིད་རྒྱུད་
ཀྱི་བསྡུས་དོན་དུ་ཡང་རྩ་རྒྱུད་ཀྱི་ལུང་སྦྱོར་དང་བཅས་ནས་བཤད་པ་རྣམས་ཀུན་
ཏུ་བཟང་མོར་རང་རེའི་མངོན་རྟོགས་ཀྱི་ཚིག་རིས་བཞིན་དུ་གསུངས་ལ་འགྲེལ་པ་
-47-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
མཁན་མང་པོས་ཀྱང་བཤད་དོ། །གཞི་དང་མི་མཐུན་པ་ནི་བཟང་བ་ཡིན་ཏེ།
གཞི་ལ་ཁང་པ་དང་དེའི་བདག་པོ་དང་འཁོར་རྣམས་བདག་པོ་གཅིག་གི་སེམས་
ཀྱི་ཆ་ཤས་སུ་མི་སྲིད་ཀྱང་འདིར་དེ་དང་མི་མཐུན་པར་ནན་གྱིས་སྒོམ་དགོས་
ཤིང་༑ གཞི་ལ་བར་དོ་ཞུགས་པས་ཕ་མའི་ལུས་རགས་པ་གཏན་མེད་དུ་སོང་བ་
མི་སྲིད་ཀྱང་འདིར་དེ་ལྟར་སྒོམ་དགོས་པ་སོགས་ཀྱི་ཕྱིར་རོ། །དེས་ན་ཀྱེ་རྡོར་གྱི་
རྒྱ་གཞུང་མང་པོར་བར་དོ་ཆ་གཅིག་གཞལ་ཡས་ཁང་གི་རྒྱུར་གཏོང་བར་བཤད་
པ་རྣམས་ཀྱང་ཤིན་ཏུ་རིགས་ལ། རྒྱུ་རྡོ་རྗེ་འཛིན་པ་ཡབ་ཡུམ་གྱི་རྗེས་ཆགས་
མཐོང་ནས་ནམ་མཁའི་བར་སྲིད་ཞུགས་པས་ཡབ་ཡུམ་ཞུ་བ་ནི། ལམ་དེ་ལུགས་
འདིའི་ལམ་འགྲོས་ཡིན་པར་མ་ཟད་རྡོ་རྗེ་གུར་གྱི་རྒྱུད་དོན་ཡིན་པས་གཉིས་ཀ་
ངེས་པར་དགོས་སོ། །འོ་ན་བར་དོ་ཆ་སྔ་མ་འཇུག་མཚམས་མི་གཅིག་པས་ལུང་
འདི་དང་མི་གཅིག་གོ་ཞེ་ན། ཕྲན་ཚེགས་དེ་ལྟ་བུ་ནི་རྒྱུད་སྡེ་ནང་ཚུན་གྱི་འཆད་
ཚུལ་ལམ་གང་ལྟར་བྱས་ཀྱང་རུང་བའི་འདམ་ཁ་ཡིན་པས་སྐྱོན་མེད་དོ། །ལྔ་པ་ནི་
དམན་ཞབས་པས། མི་བསྐྱོད་པ་གཙོ་བོ་ཡིན་པའི་དབང་དུ་བྱས་ནས་ཧཱུྃ་ཡིག་བཅུ་
དགུར་བཤད་ཀྱང་། ཐ་ག་ནས་གཙོ་བོའི་ས་བོན་གཅིག་ཏུ་བཤད་པ་དང་། ཁྱད་
པར་མར་མེ་མཛད་ཆེན་པོས། འཁོར་ལོ་རྒྱལ་བའི་ས་བོན་གྱིས། །དེར་བསྐྱེད་
ནས་ནི་བརྟན་བྱས་ནས། །འགྲོ་བའི་མི་ཤེས་དག་བྱའི་ཕྱིར། །རང་གི་ཆོ་གས་
དབྱུང་བར་བྱ། །ཞེས་གསུངས་ལ། ཀུན་བཟང་འདི་ཉིད་ལས་ཀྱང་། རང་གི་སྙིང་
པོ་ལས་བྱུང་མ་ལུས་པའི། །རང་རང་དཀྱིལ་འཁོར་ས་ཡི་གཟུགས་བསམ་ལ། །
ཞེས་གསུངས་པས་དཀྱིལ་འཁོར་གཙོ་བོར་རང་གི་སྙིང་པོ་སྟེ་ས་བོན་ལས་སྐྱེད་
པར་གསལ་བ་ཡིན་ནོ། །སྤྲོས་པས་ཆོག་གོ །
-48-



ཆོས་དབྱིངས་གསུང་དབང་གི་མངོན་རྟོགས་འཇམ་དབྱངས་ཞལ་མཐོང་།
ལོག་རྟོག་ཆུང་ངུ་རྣམས་ནི་གཞུང་དོན་དང་སྦྱར་ཏེ་བཤད་པར་བྱའོ། །
གཉིས་པ་ལ་གསུམ། སྦྱོར་བ། དངོས་གཞི། མཇུག་གོ །དང་པོ་ལ།
ལུས་ཀྱི་ཕྱི་ནང་སྦྱངས་བ། གནས་ཁང་དང་སྟན་བཤམ་པ། སྦྱོར་བའི་ གཙོ་བོ་
ཚོགས་གཉིས་བསགས་པའོ། །དང་པོ་ནི། དང་པོར་ནང་པར་ སོགས་ཏེ། འོག་
ནས༑ ལྡང་བའི་དུས་སུ་དམ་ཚིག་ལྷ་མོ་ཡིས། །ཡང་དག་གླུ་ཡིས་ལེགས་པར་
བསྐུལ་བས་ནི། །ཞེས་གསུངས་པ་ལྟར། ཐོ་རངས་གཉིད་ཀྱི་འོད་གསལ་གྱི་ངང་
ལས་རང་གི་ཚད་མེད་པ་བཞི་པོ་སྤྱན་སོགས་བཞིར་གྱུར་པས་ཁྱོད་ནི་སེམས་ཅན་
ཁམས་ན་ཞེས་སོགས་གྱི་གླུས་བསྐུལ་བས་གཉིད་སད་པར་མོས་པ་གོམས་ནས་
ཕྱིས་དངོས་སུའང་འབྱུང་བའི་རྐྱེན་གྱིས་ལངས་ནས་འཇམ་རྡོར་ཡུམ་བཅས་སུ་
གསལ་བའི་སྙིང་ཁར་དཔལ་འབྲས་ཀྱིས་སྣ་ཚོགས་པད་མ་ལ་གནས་པའི་ཟླ་བ་
ཤིན་ཏུ་དྲི་མ་མེད་པའི་དབུས་སུ་མཾ་ཡིག་དྲི་མ་མེད་པའི་འོད་ཟེར་རབ་ཏུ་འཕྲོ་བ་
སངས་རྒྱས་ཐམས་ཅད་ཀྱི་དེ་ཁོ་ན་ཉིད་ཅེས་བྱ་བ་ཡེ་ཤེས་ཀྱི་ངོ་བོ་རབ་ཏུ་བཀོད་
ནས༑ འོད་ཀྱིས་ལུས་ཀྱི་ནང་ཐམས་ཅད་བཀང་བར་བསམ་པ་ནི་ནང་སྦྱོང་བའོ།།
དེ་ནས་སེམས་ཅན་ལ་དམིགས་པའི་སྙིང་བརྩེ་བ་དང་ལྡན་པས་སྒོ་ལ་སོགས་པ་
ཞེས་དང༌། མུ་ཁ་ཞེས་པ་ཁ་དང་སྒོ་དང་གདོང་ལ་འཇུག་པ་གདོང་ལ་སོགས་
བཀྲུས་ནས་དག་པར་བྱ་བ་ནི་ཕྱི་སྦྱོང་བའོ། །དེ་ཡང་རྣལ་འབྱོར་གྲོགས་སུ་འགྲོ་ན་
དངོས་སུ་བྱ་ལ་མི་འགྲོ་ན་བཀྲུས་པར་མོས་པས་འགྲུབ་བོ། །
གཉིས་པ་ནི། གནས་ཁང་ཆག་ཆག་དང་ཕྱག་དར་ལ་སོགས་པ་བྱས་
ནས་ཙནྡ་བཟང་པོ་དང་གུར་གུམ་དང་ག་བུར་གླ་རྩི་ལ་སོགས་པས་ལེགས་པར་
བྱུགས་ཤིང་ཛ་ཏི་དང་མ་ལི་ཀ་དང་ཨུཏྤལ་སོགས་དྲི་ཞིམ་པོའི་མེ་ཏོག་བཅལ་དུ་
-49-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
བཀྲམས་པ་སོགས་ཀྱི་སྒོ་ནས་མཆོག་གི་མཚན་ཉིད་ཚང་བའི་ཕྱོགས་ཀྱི་ཆར་གྱུར་
པའི་བསམ་གཏན་གྱི་གནས་སུ་གོས་དང་དར་གྱིས་ཕྱི་གཡོགས་ཤིང་། སྲིན་བལ་
སོགས་ཀྱིས་ནང་རྫངས་པའི་བདེ་ཞིང་འབོལ་བའི་མལ་སྟན་ལ་བསམ་གཏན་གྱི་
འདུག་སྟངས་ཚུལ་དང་མཐུན་པས་འདུག་པའོ། །
གསུམ་ པ་ ལ། མདོར་ བསྟན། རྒྱས་ བཤད་ དོ། །དང་ པོ་ ནི། སྐྱབས་
འགྲོ་ཡིག་བརྒྱ་སྤྱི་འགྲོ་བཞིན་བྱ་བ་ཁ་བསྐང་ལ། དགོས་ཆེད་ལམ་ཁྱད་པར་ཅན་
སྒྲུབ་པ་ལ་བསག་སྦྱང་གི་སྒོ་ནས་རྒྱུད་སྣོད་རུང་དགོས་ལ་དེའི་ནང་ནས་དགེ་བ་
རྣམས་ནི་འཕེལ་ཞིང་རྒྱས་པར་བྱ་བའི་ཕྱིར་དུ་ཞིང་ཁྱད་པར་ཅན་སྤྱན་དྲངས་བ་ནི་
མངོན་རྟོགས་སུ་བཀོད་པ་འདི་ཀུན་ཏུ་བཟང་མོའི་ཚིག་རིས་ཡིན་པས་ཚུལ་དེས་
དུས་གསུམ་དུ་བཞུགས་པའི་སངས་རྒྱས་རྣམས་སྤྱན་དྲངས་ནས་མདུན་དུ་མངོན་
སུམ་ལྟར་དམིགས་ཏེ། སྙིང་ཁ་ནས་སྤྲོས་པའི་སྣ་ཚོགས་པའི་མཆོད་པ་ཤིན་ཏུ་
མང་བས་སྤྲིན་དང་འདྲ་བ་རྣམས་སྤྲོ་ཞིང་འབུལ་བ་ནི་དང་པོར་བྱ་བ་དང་། སོགས་
པས་ཡོན་ཏན་བརྗོད་པའི་བསྟོད་པ་དང་། རྗེས་སུ་ཡིད་རང་མན་ཆད་དོ། །དེ་
རྣམས་ཚོགས་བསགས་པའི་ཕྱིར་དུ་བྱ་ཞིང་ཉེས་སྐྱོན་རྣམས་སྦྱང་བའི་ཕྱིར་དུ་སྡིག་
པ་རྣམས་ནི་སྟོབས་བཞིས་སྦྱང་བ་དག་ཀྱང་ལེགས་པར་བྱའོ། །
རྒྱས་བཤད་ལ། སྡིག་བཤགས། ཡི་རང་བསྔོ་བ། སྐྱབས་འགྲོ། སེམས་
བསྐྱེད༑ ལམ་ལ་བརྟེན་པ་རྣམས་ཀྱི་བསོད་ནམས་ཀྱི་དང། ཡེ་ཤེས་ཀྱི་ཚོགས་
སོགས་པའོ། དང་པོ་ནི། གང་ཞིག་ཐོག་མེད་སོགས་ཏེ་འགྲོ་དྲུག་གི་སྲིད་པ་ནི་ཆུ་
ཀླུང་དང་དེ་ཉིད་དུ་སོག་བྱེད་ཐ་མལ་སྣང་ཞེན་སྤྱིར་དགོས་ཀྱིས་བསགས་པའི་
སྡིག་པ་ནི་རྙོག་པའི་གཟུགས་སུ་བཀོད་པའི་གཟུགས་ཅན་གྱི་རྒྱན་སྟེ། བཤགས་



ཆོས་དབྱིངས་གསུང་དབང་གི་མངོན་རྟོགས་འཇམ་དབྱངས་ཞལ་མཐོང་།
བྱ་དེ་རྣམས་བཤགས་ཡུལ་ཐུགས་རྗེ་ཆེན་པོ་དང་ལྡན་པའི་ཚོགས་ཞིང་སྤྱན་སྔར་
བཤགས་ཚུལ་བཤགས་བྱ་དེ་དག་ཟུར་གྱིས་སྦེད་པ་སོགས་མེད་པར་མངོན་སུམ་
དུ་ནི་གནོང་པ་ངོས་ལེན་གསལ་བར་བྱས་ཤིང་འགྱོད་པ་དྲག་པོ་དང་ཕྱིས་མི་བྱེད་
པར་ཁས་ལེན་ཤིན་ཏུ་བརྟན་པོ་བྱེད་པ་སྡིག་བཤགས་ཀྱི་ཆོ་ག་སོགས་བགྱིའོ། །
གཉིས་པ་ནི། ཡུལ་རྫོགས་སོགས་དེ་དག་ལ་ནི། དབུལ་པོའི་གཏེར་རྙེད་
པ་ལྟར་དགའ་བ་བསྒོམས་པས་ཡང་དག་པར་ཡིད་རངས་ཞིང་ངོ༌། །
གསུམ་པ་ནི། བསགས་པའི་དགེ་བ་མ་བསྔོས་ན་ཆུད་ཟ་བ་སྲིད་ཅིང་མི་
འཕེལ་བས་བླ་ན་མེད་པའི་བྱང་སོགས་བགྱིའོ། །
བཞི་པ་ནི། ལུས་ངག་གི་འགྱོད་བཤགས་སོགས་ཀྱིས་ནི་ལུས་ངག་རང་
གིས་བསགས་པའི་ལས་སྒྲིབ་ཙམ་སྦྱོང་བར་ནུས་ཀྱང་ཡིད་ཀྱི་དྲི་མའི་ས་བོན་
འཇོམས་མི་ནུས་པས་གཉེན་པོ་ཡིད་ཀྱི་རོལ་པ་བདག་གཉིས་ཀྱི་དྲི་མ་མེད་ཅིང་
སྤོང་གཉེན་ཆ་ཤས་རྫོགས་པས་ཟླ་བ་གང་བ་འདྲ་བའི་ཡེ་ཤེས་ཀྱིས་བསྒྲུབས་
པའི་ཤེས་རབ་དང་། དེ་ཡང་ཡུལ་བདག་མེད་དེ་ཡུལ་ཅན་སྙིང་རྗེ་དམ་པ་ནི་བདེ་
བ་ཆེན་པོ་ཡིན་ལ་དེ་མཐའ་ཡས་པ་ཡི་ཐབས་ཀྱིས་ཟིན་པ་ཙམ་དུ་མ་ཟད་བདག་
མེད་རྟོགས་པའི་ཡེ་ཤེས་ཉིད་སྙིང་རྗེ་དང་བློ་རྫས་གཅིག་ཏུ་སྐྱེས་པ་མཐར་ཕྱིན་པ་
ཞིག་སངས་རྒྱས་རང་གི་སོགས་ལ་སྐྱབས་སུ་མཆིའོ། །འགྲེལ་པ་རྣམས་ལས་དེ་
ཙམ་ཡང་མི་འབྱུང་ཡང་དེ་སྐད་དུ་ནི་ངེས་པར་བཤད་དགོས་ལ་ཡང་ན་སྐྱབས་སུ་
འགྲོ་བ་པོ་རང་གི་ཡིད་ལ་ཐོག་མེད་ནས་གནས་པར་གྱུར་པའི་ཡིད་ཀྱི་རོལ་པ་ནི་
རང་བཞིན་རྣམ་དག་གི་ཡེ་ཤེས་ཏེ། ངོ་བོ་གློ་བུར་གྱི་དྲི་མ་མེད་པ་ཟླ་བ་དང་འདྲ་
བས་ཉེར་ལེན་བྱས་ནས་སྔ་མ་ལྟ་བུའི་སྙིང་རྗེ་དམ་པ་མཐའ་ཡས་པའི་ལྷན་ཅིག་
-51-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
བྱེད་རྐྱེན་གྱི་བསྒྲུབ་པའི་བདེ་གཤེགས་སོགས་སོ། །ཆོས་ནི། ཐ་མལ་གྱི་རྟོག་པ་
མ་ལུས་པ་ལས་ས་བོན་བཅོམ་པས་ངེས་པར་གྲོལ་བའི་གློ་བུར་རྣམ་དག་དང་གང་
ལ་དམིགས་ནས་བསྒོམས་པས། སེམས་དཔའ་དམ་པ་རྣམས་ཀྱི་སྤངས་རྟོགས་
ཕུན་ཚོགས་འབྱུང་བའི་གཞི་དངོས་པོ་ཐམས་ཅད་བདེན་སྟོང་དུ་རོ་གཅིག་པའི་ངོ་
བོ་ཉིད་རང་གཞིན་རྣམ་དག་གི་འགོག་པ་སྟེ། དེ་འདྲེན་བྱེད་ལམ་བདེན་དང་
བཅས་པ་དམ་སོགས། དགེ་འདུན་ནི་ཆགས་སོགས་འཆིང་བ་ཀུན་ལས་ཡང་དག་
པར་གྲོལ་བར་གྱུར་བའི་ཤེས་རབ་དང་། ཐབས་སྙིང་རྗེ་མཆོག་བདེ་ཆེན་གྱིས་
བསྐྲུན་པའི་དཔལ་དང་ལྡན་པ་རྟེན་རབ་ཏུ་དགའ་བ་དང་དྲི་མ་མེད་པ་སོགས་
འཕགས་པ་སློབ་པའི་ས་ལ་རབ་ཏུ་ཞུགས་པའི་བརྟུལ་ཞུགས་དབང་པོ་སྟེ། ལམ་
ལ་ཞུགས་པ་ཐམས་བཅད་བརྟུལ་ཞུགས་ལ་གནས་པ་ཡིན་ལ་དེ་རྣམས་ཀྱི་མཆོག་
ཡིན་པས་སོ། །
ལྔ་པ་ནི། བསམ་པ་དག་པ་ནི་སྨོན་པ་སེམས་བསྐྱེད་དེ་བསམ་པའོ། །
རྣམ་པར་སྨིན་པ་དག་པ་ནི་འཇུག་པ་སེམས་བསྐྱེད་དེ། སྦྱིན་སོགས་སྦྱོར་བའོ། །
ཚིགས་བཅད་འདིས་སྨོན་འཇུག་གཉིས་ཀ་བསྟན་པར་འགྲེལ་པ་ཀུན་མཐུན་པས་
ན་གང་དག་ཚིགས་བཅད་འདིས་སྨོན་སེམས་རྐྱང་པ་ལས་མ་བསྟན་ནོ་སྙམ་ནས།
བདེ་གཤེགས་སྲས་བཅས་སོགས་སེམས་བསྐྱེད་ཀྱི་སྐབས་སུ་ཡང་ནན་གྱི་བརྗོད་
པ་ནི་དོན་མ་གོ་བར་གསལ་ལ་དེར་མ་ཟད་འདིའི་སེམས་བསྐྱེད་དང་ཕར་ཕྱིན་
ཐེག་པའི་ཀུན་རྫོབ་སེམས་བསྐྱེད་གཅིག་ཏུ་འདོད་པ་ནི་སྒྲིབ་པ་ཀུན་གྱིས་བག་
ཆགས་ཡང་དག་འབྱིན་ཞེས་པའི་སྒྲས་ཟིན་ལ་རྟོག་དཔྱོད་མ་བྱས་པ་སྟེ་ཀུན་རྫོབ་
སེམས་བསྐྱེད་ཀྱིས་སྒྲིབ་པའི་བག་ཆགས་འབྱིན་མི་སྲིད་པར་འདོད་པ་ཀུན་མཐུན་



ཆོས་དབྱིངས་གསུང་དབང་གི་མངོན་རྟོགས་འཇམ་དབྱངས་ཞལ་མཐོང་།
པས་སོ། ། དེས་ན་སྔགས་ཀྱི་སྨོན་འཇུག་ནི་ཡུལ་ཅན་བདེ་ཆེན་ལ་ཚང་ཞིང་བློ་དེ་
ཉིད་ཀྱིས་སྟོང་ཉིད་རྟོགས་པས་དོན་དམ་སེམས་བསྐྱེད་ཀྱང་ཡིན་པས་ན་དེས་
སྒྲིབ་སོགས་འབྱིན་ཞིང་ཡུལ་ཅན་རྒྱ་ཆེན་པོ་ལ་ལྷག་པར་མོས་པ་སྨོན་འཇུག་གིས་
རྣམ་པར་བརྒྱན་པ་ཡི་སེམས་ནི་སོགས། །
དྲུག་པ་ནི། དཀར་པོ་རྣམ་པར་བྱང་བའི་ཡོན་ཏན་གྱི་ཚུལ་ལམ་ཐབས་
སུ་གྱུར་པའི་སྦྱིན་སོགས་ཕར་ཕྱིན་རྣམ་པ་བཅུ་ནི། བདེ་གཤེགས་སོགས་གཅིག་
པུ་ཡིན་ཏེ་ཐམས་ཅད་ལམ་དེ་ནས་འབྱོན་པར་མཚུངས་པས་སོ། །བཅུ་པོ་དེ་དག་
ཀྱང་རྫོགས་པའི་སངས་རྒྱས་ཀྱི་བདག་ཉིད་རང་བཞིན་རྣམ་དག་གི་ཆོས་སྐུས་
ཆོས་ཅན་འཁོར་འདས་མ་ལུས་པ་ལ་ངོ་བོ་གཅིག་པས་ཁྱབ་པའི་བློས་ཡང་དག་པ་
ཕྱིན་ཅི་མ་ལོག་པ་ཉིད་དུ་ད་ཕྱིན་ཆད་ནི་རྒྱུན་མི་ཆད་པར་གནས་པར་བགྱིའོ། །
རྒྱུན་བཤགས་འདིའི་རྗེས་སུ་འབྲངས་ནས། ཀུན་སྙིང་གིས་དབང་མེད་བདག་གི་
སྡིག་པ་བགྱིས་པ་གང་ཞེས་སོགས་དང་། དམན་ཞབས་པས་ཐོག་མེད་དུས་ནས་
སྲིད་ པའི་ ཆུ་ རྒྱུན་ལ། །རྟོག་ པས་ རྣམ་བགོས་ སྡིག་ པ་ མ་ ལུས་རྣམས། །ཞེས་
སོགས་དང་གཞན་ཡང་སྔགས་ཀྱི་རྒྱུན་བཤགས་མང་པོར་ཆོས་འཁོར་བསྐོར་བར་
བསྐུལ་བ་དང་མྱ་ངན་ལས་མི་འདའ་བར་གསོལ་བ་འདེབས་པ་མ་བྱུང་བ་རྒྱུ་
མཚན་དུ་བྱས་ནས་མཁས་རློམ་དག་གསང་སྔགས་གསུང་བ་པོ་ཡིན་ན་ལོངས་སྐུ་
ཡིན་པས་ཁྱབ་ལ་དེས་ཆོས་མི་གསུང་བར་བཞུགས་པ་དང་། མྱ་ངན་ལས་འདའ་
མི་སྲིད་པའི་རྒྱུ་མཚན་གྱིས་ཡིན་ནོ་ཞེས་ཟེར་བ་ནི་རང་གིས་རང་འགོག་པ་སྟེ།
ལོངས་སྐུའི་གནས་ངེས་པ་འོག་མིན་དུ་ཁས་བླངས་ཤིང་། གསང་འདུས་ཨུ་རྒྱན་
དང་རྡོར་དབྱིངས་རི་རབ་ཀྱི་སྟེང་དུ་གསུང་པར་ཁས་བླངས་པས་སོ། །སྔགས་བླ་
-53-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
མེད་ལ་དེ་གཉིས་མེད་པར་འདོད་པའང་མཐོང་རྒྱ་ཆུང་སྟེ་དུས་འཁོར་འགྲེལ་ཆེན་
ནས་གསལ་བར་གསུངས་ཤིང་རྒྱ་གཞུང་གཞན་དུ་རྩ་རྒྱུད་ཀྱི་ཚིག་དྲངས་པ་དེང་
སང་འདོན་པ་ལས་འབྱུང་བའི་ཕྱིར་དང་། བདེ་མཆོག་འགའ་རེར་ཡང་འབྱུང་
ཞིང་༑ ལུགས་འདིའི་རྗེས་འབྲང་ཟླ་མེད་པ་མར་མེ་མཛད་ཆེན་པོས་རྫོགས་བྱང་
དུ་ནི་རྗེས་བསྔོའོ། །ཞེས་པའི་དེ་མ་ཐག་དུ་ཀུན་འདོད་དབུགས་འབྱིན་སྩོལ་
མཛད་པའི། །སངས་རྒྱས་ཀུན་ལ་བདག་བསྐུལ་འདེབས། །ནམ་མཁའི་མཐར་
ཐུག་བསྟན་པ་ཡིས། །འཇིག་རྟེན་ཀུན་སྡིག་མེད་སྣང་མཛོད། །ཅེས་དེ་གཉིས་
གསལ་བར་བསྟན་པའོ། །
གཉིས་པ་ནི། སྙིང་རྗེ་སོགས་ཏེ། ཡན་ལག་བྱང་ཆུབ་ཀྱི་སེམས་སམ་
ཡོན་ཏན་གཞན་དང་མཉམ་མེད་དུ་གྱུར་པ་ནི་སྔགས་ཀྱི་དོན་དམ་བྱང་ཆུབ་ཀྱི་
སེམས་ཡིན་ལ་དེ་ནི་སྔགས་པས་རྣམ་ཐར་སྒོ་གསུམ་སྦྱང་པའི་ཆོ་ག་འདིས་
བསྒོམས་པར་བྱ་དགོས་ཏེ། སྙིང་རྗེས་སོགས་བལྟས་པ་ན་ལྟ་བ་ངན་པ་ནི་འཁོར་
བའི་རྩ་བར་ངེས་ལ་དེའི་གཉེན་པོ་ནི་ལམ་གྱི་གཙོ་བོར་རྟོགས་པས་སོ། །སྒོམ་
ཚུལ་ནི་གཅིག་དང་དུ་བྲལ་སོགས་ཀྱི་རྟགས་ལས་ཆོས་ཐམས་ཅད་རང་གི་ངོ་བོ་
ཉིད་དང་བྲལ་བར་རྟོགས་པའི་ཕྱིར་ངོ་བོ་ལ་བདེན་པར་མི་འཛིན་པ་སྟོང་པ་ཉིད་
ཀྱི་དང་། རྡོ་རྗེ་གཟེགས་མའི་རྟགས་ལས་རང་གཞིན་གྲུབ་པའི་རྒྱུ་དང་བྲལ་བར་
རྟོགས་པའི་ཕྱིར་རྒྱུ་ལ་མཚན་མར་མི་འཛིན་པ་མཚན་མ་མེད་པའི་དང་། འབྲས་
བུ་ལ་སྤྱོད་པ་ཡོད་མེད་སྐྱེ་འགོག་གི་རྟགས་ལས་ཐ་མལ་གྱི་རྟོག་པ་ནི་འབྲས་བུ་
འཁོར་བ་སྟེ་དེ་དངོས་གྲུབ་པ་དང་བྲལ་བར་རྟོགས་པའི་ཕྱིར་འབྲས་བུ་འཁོར་བ་
ལ་སྨོན་བྱར་མི་འཛིན་པ། སྨོན་པ་ལས་ངེས་པར་གྲོལ་བ་སྨོན་པ་མེད་པའི་རྣམ་
-54-



ཆོས་དབྱིངས་གསུང་དབང་གི་མངོན་རྟོགས་འཇམ་དབྱངས་ཞལ་མཐོང་།
པར་ཐར་པའི་སྒོའོ། །དངོས་རྣམས་ཀུན་ཞེས་ པ་ནི་ གསུམ་ ཀའི་ཆོས་ཅན་སྟེ།
དངོས་པོ་ཡོངས་གཅོད་དུ་གྲུབ་པ་ལ་བདེན་པར་སྒྲོ་འདོགས་པ་ལྟ་བུ་ནི་ཆོས་དེ་
དང་དེ་དངོས་མེད་དུ་གོ་ན་མི་འབྱུང་ཏེ་དངོས་མེད་ལ་རང་གི་ངོ་བོ་མེད་པའི་ཕྱིར་
རོ༑ དེ་ལྟར་རྣམ་ཐར་སྒོ་གསུམ་ལས་བཞི་པ་མི་སྒོམ་པ་ནི་ཆོས་དབྱིངས་ཀྱི་མཚོན་
བྱེད་ཆོས་འབྱུང་ལ་ཟུར་གསུམ་ལས་མེད་པའི་ ཕྱིར་ཏེ་ རྩ་རྒྱུད་ལ་ ཨེ་ཝཾ་ གྱི་
གཟུགས་ཡོད་པས་དབྱིབས་ཀྱི་ཆོས་འབྱུང་གྲུ་གསུམ་པ་སྒོམ་པས་སོ། །རྟོགས་བྱ་
ངོ་བོ་རྒྱུ་འབྲས་ཀྱིས་སྟོང་པ་གསུམ་པོ་དེ་རྟོགས་བྱེད་བློ་ཕལ་པས་མི་ཆོག་གི་བདེ་
བ་ཆེན་པོ་དངོས་སམ་མོས་པས་རྟོགས་དགོས་ཤིང་དེའི་ང་རྒྱལ་འཛིན་པ་ནི་ཤུ་ནྱ་
ཏཱའི་སྔགས་ཏེ་ཤུ་ནྱ་ཏ་ཞེས་པ་ཡུལ་སྟོང་པ་ཉིད་དང་ཛྷཱ་ན་ནི་དེ་རྟོགས་པའི་བདེ་
ཆེན་གྱི་ཡེ་ཤེས། བཛྲ་ནི་དབྱེར་མི་ཕྱེད་པ་སྟེ་ཕར་ཕྱིན་ཐེག་པ་ལ་ཚོར་བ་བདེ་
བས་སྟོང་ཉིད་རྟོགས་པ་གཏན་མི་སྲིད་པས་རྡོ་རྗེའི་དོན་མེད་ལ་འདིར་དེ་ལྟར་
ངེས་པར་བྱེད་དགོས་པ་སྟེ་མདོ་སྔགས་ཀྱི་ཁྱད་པར་གཙོ་བོ་ཡང་འདིའོ། །སྭ་བྷཱ་ཝ་
ནི་རང་བཞིན། ཨཱཏྨཀ་ནི་བདག་ཉིད་ཨ་ཧོ་ནི་ངའོ། །ཞེས་པ་སྟེ་ཨ་གཉིས་ཀྱི་བར་
ནི་ཚེག་དྲག་ཨུ་རུ་བསྒྱུར་ཞིང་དེའི་སྔ་མའི་ཨ་ཡིག་ནི་ཨའི་ཡི་གེ་ཨུའི་ཡི་གེ་ལ་ཨོ་
སྟེ་ཕ་རོལ་ཡང་དབྱིའོ། །ཞེས་པས། ཀོཉ་ཧཾ་སྔགས་འདི་དུམ་བུ་ལྔར་བྱས་ནས་ཡེ་
ཤེས་ལྔའི་རིགས་ལྔར་དབྱེ་བ་སོགས་ཀྱང་གཞན་དུ་བཤད་དེ་མ་སྤྲོས་སོ། །
གཉིས་ པ་ དངོས་ གཞི་ ལ་ དང༌ པོ་ སྦྱོར་ བ་ དཀྱིལ་ འཁོར་ རྒྱལ་ མཆོག
ལས་རྒྱ་མཆོག་གི་ཏིང་ངེ་འཛིན་ནི་གསུམ་མོ། །
དང་པོ་ལ། འཆི་བ་ཆོས་སྐུ། བར་དོ་ལོངས་སྐུ། སྐྱེ་བ་སྤྲུལ་སྐུར་འཁྱེར་
-55-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
བའི་རྣལ་འབྱོར་རོ། །དང་པོ་ནི། ཤུ་ནྱ་ཏཱའི་སྔགས་དོན་ལ་རྟེན་དགོས་ཏེ་འདི་
ལས་གཞན་པའི་རྣལ་འབྱོར་འདིའི་མཚན་ནི་འཕགས་ལུགས་ལྟ་བུའི་བསྡུད་རིམ་
ཁྱད་པར་ཅན་མེད་པའི་ཕྱིར་དང་། ཀུན་ཏུ་བཟང་མོ་དམན་ཞབས་པ་དཔལ་
འབྲས་རྣམས་ཀྱིས་འདིའི་དེ་མ་ཐག་ནས་བར་སྲིད་ནམ་མཁར་བཞག་པའི་ཕྱིར་
རོ༑ ༑དེ་ཡང་སྐྱེ་ཤི་བར་དོ་གསུམ་པོ་སྐུ་གསུམ་གྱི་ལམ་དུ་བསྒྱུར་བའི་རྒྱུ་མཚན་
ནི༑ གཞིའི་སྲིད་པ་གསུམ་ལ་འབྲས་བུའི་སྐུ་གསུམ་གྱི་ཉེར་ལེན་ནམ་སྒྲུབ་གཞི་
ཁྱད་པར་ཅན་ཡོད་པའི་ཕྱིར་ཏེ། རྣམ་པ་ཤིན་ཏུ་མཐུན་པར་གནས་པའི་ཕྱིར་རོ།
དེ་ཡང་འདི་ལྟར། ཐོབ་བྱའི་ཆོས་སྐུ་ནི་བདེན་པའི་མཚན་མ་དང་སྣང་བའི་མཚན་
མ་གཉིས་ཀ་ནུབ་ནས་ཉེ་བར་ཞི་བ་དང་ལོངས་སྐུ་ནི་འབྱུང་ལུས་སཾ་བེམ་ཆོས་དང་
བྲལ་བ་རླུང་སེམས་ཙམ་གྱི་ཡེ་ཤེས་གྱི་གཟུགས་སྣང་ཙམ་ཡིན་པས་སེམས་ཅན་
ཕལ་པས་མཐོང་མི་རུང་བ་དང་སྤྲུལ་སྐུ་ནི། མཆོག་དམན་སྣ་ཚོགས་ལ་རྣམ་པ་སྣ་
ཚོགས་སུ་སྣང་ཞིང་ཕྲིན་ལས་སྣ་ཚོགས་བྱེད་པ་རྣམས་ཀྱིས་སོ་སོར་རབ་ཏུ་ཕྱེ་ཞིང་
ཁྱད་པར་དུ་བྱས་པའི་ཕྱིར་རོ། །དེ་ལ་མཚན་མ་གཉིས་ནི་རིམ་པ་བཞིན་བདེན་
ཞེན་དང་བདེན་སྣང་སྟེ། ཕྱི་མ་ནི་ཟག་བཅས་ཟག་མེད་ཀྱི་ལས་སྣང་ངོ་
། །དེ་ལྟར་
ཐོབ་བྱ་དེ་གསུམ་དང་གཞིའི་འཆི་སྲིད་དང་བར་སྲིད་དང་སྐྱེ་སྲིད་དང་གསུམ་ཤིན་
ཏུ་མཐུན་ཏེ། ཁྱད་ཆོས་དེ་གསུམ་ལེགས་པར་ལྡན་པས་སོ། །དེས་ན་འཆི་བའི་
འོད་གསལ་ཁྱད་པར་ཅན་གྱི་ཚེ་མཚན་མ་གཉིས་འགག་པ་བཞིན་དུ་ལམ་དུས་སུ་
ཤུ་ནྱ་ཏཱའི་སྔགས་དོན་ཁྱད་པར་ཅན་སྒོམ་པའི་ཚེ་ཡང་མཚན་མ་གཉིས་ཉེ་བར་ཞི་
བའི་གཞིའི་འཆི་སྲིད་མངོན་དུ་བྱས་ཤིང་དེ་ཡང་ཐབས་ཀྱིས་མ་ཟིན་པའི་འཆི་
སྲིད་ཕལ་པར་མ་སོང་བར་སྤྲོས་པ་ཉེར་ཞིའི་དབྱིངས་ལ་རིག་པ་དབྱེར་མེད་དུ་
-56-



ཆོས་དབྱིངས་གསུང་དབང་གི་མངོན་རྟོགས་འཇམ་དབྱངས་ཞལ་མཐོང་། །
ཞུགས་པའི་རྟོགས་པ་ཡེ་ཤེས་ཆོས་སྐུ་ཉིད་དུ་གྲུབ་པར་མོས་པ་ཤིན་ཏུ་བརྟན་པར་
བྱེད་པས་འཆི་བ་ཆོས་སྐུར་འཁྱེར་བར་བྱའོ། །འདི་ལ་བདེན་པའི་མཚན་མ་ནི་
དབུ་མའི་ལྟ་བ་ཐོས་བསམ་གྱིས་ལེགས་པར་བཙལ་བའམ་མ་མཐའ་བླ་མའི་
གསུང་ལ་རྟེན་པའི་ཡིད་དཔྱོད་ཁྱད་པར་ཅན་གྱི་རྒྱུན་རྩེ་གཅིག་ཏུ་སྐྱོང་བ་ཡིན་ལ།
སྣང་བའི་མཚན་མ་ནི་རིགས་ཤེས་དེས་འཛིན་སྟངས་ཤིན་ཏུ་ཕྲ་བའི་ངོར་རང་
ལོག་ཏུ་འགྲོ་བ་ཡིན་པས་དེར་མོས་པར་བྱའི་སྣང་བ་འདི་དོན་མེད་དུ་ནུབ་བར་
སྒོམ་པ་མིན་ནོ། །
གཉིས་པ་ལ། དང་པོར་བར་དོ་འགྲུབ་ཚུལ་དང་། བར་དུ་མངལ་སྦྱོང་
ཚུལ་དང་། ཐ་མར་མངལ་འཛིན་ཚུལ་རྣམས་དང་མཐུན་པར་སྒོམ་པའོ། །དང་པོ་
ནི༑ རྩ་བ་འདིར་དངོས་སུ་མ་བྱུང་བ་བཞིན་དུ་རྒྱ་བོད་མང་པོས་མ་མཛད་པ་ནི་
ངག་འདོན་ལ་མི་བྱེད་པའི་མངོན་རྟོགས་བསྡུས་པ་ཉམས་སུ་ལེན་ཚུལ་ཡིན་གྱི།
དོན་ལ་ལེགས་པར་བཞེད་དེ། འབྲས་བུ་ལ་ཐུགས་ཆོས་སྐུ་མངོན་དུ་མཛད་མ་
ཐག་སྐུ་ལོངས་སྐུར་མི་བཞེངས་པ་མི་སྲིད་ཅིང་གཞི་ལ་འཆི་སྲིད་འགག་པ་དང་
བར་སྲིད་འགྲུབ་པ་དུས་མཉམ་པར་མདོ་སྔགས་ཞལ་འཆམ་པ་གང་ཞིག་ཤུ་རྩ་
ཏའི་སྔགས་དོན་ཁྱད་པར་མངོན་དུ་བྱེད་པ་ནི་འཆི་བ་ཆོས་སྐུའི་ལམ་དུ་གྲུབ་པས་
སོ༑ ༑དེས་ན་མངོན་རྟོགས་ཀྱི་ཚིག་རིས་ནི་ཀུན་ཏུ་བཟང་མོའི་ཚིག་རིས་ཡིན་པ་
བཞིན་དུ་དམན་ཞབས་པའི་སྒྲུབ་ཐབས་དང་རྒྱུད་འགྲེལ་དུ་གསལ་བ་གསུངས་པ་
ལྟར་དཔལ་འབྲས་སོགས་འགྲེལ་པ་མཁན་པོ་འགའ་རེས་བཤད་པས་དེ་ལྟར་
བྱའོ༑ ༑འོ་ན་བར་དོ་དང་ལོངས་སྐུ་ནི་བཞིན་ལག་དབང་པོ་ཀུན་ཚང་ཡིན་པས་ཡི་
གེའི་གཟུགས་སུ་མི་རིགས་སོ་ཞེ་ན། བར་དོ་དང་མདོག་དབྱིབས་མཚུངས་པར་
-57-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
སྒོམ་པ་ནི་གསང་འདུས་འཕགས་ལུགས་སུ་ཟད་ལ་གཞན་རྣམས་ངོ་བོ་ཙམ་
མཚུངས་པར་སྒོམ་པ་ཡིན་ཏེ། བདེ་མཆོག་འགའ་ཞིག་ཏུ་ནཱ་ད་དང་ཁ་ཅིག་ཏུ་ཧཱུྃ་
ཡིག་དང་ཁ་ཅིག་ཏུ་འབྲུ་གསུམ་ཙམ་དང་། འདི་དང་དགྲ་ནག་ཀྱེ་རྡོར་སོགས་སུ་
འབྲུ་གསུམ་ཧོ་གཉིས་དང་བཅས་པར་བསྒོམ་པ་གསུངས་ལ། དེ་ཐམས་ཅད་ཀྱང་
རླུང་གི་རང་གཞིན་ཡིན་ཏེ། ཡི་གེ་ཡིན་པའི་ཕྱིར། ཁྱབ་ཏེ། སྤྱིར་རླུང་སྔགས་རང་
བཞིན་གཅིག་ལ་ཁྱད་པར་སྣ་ལས་འབྱུང་བའི་རླུང་ནི་ཡི་གེ་ཕྲ་རགས་ཀྱི་གདངས་
སུ་གནས་ཤིང་ཡི་གེའི་ངོ་བོ་ཡང་གདངས་ཡིན་གྱི་བྲིས་པ་ནི་ཡི་གེའི་གཟུགས་
ཙམ་དུ་ཟད་པས་སོ། །འདི་རྩ་རྒྱུད་ཀྱི་ནི། ལེའུ་བཅུ་གཅིག་པའི་སྙིང་པོ་དུས་
གསུམ་སངས་རྒྱས་ཀྱིས། །སྐུ་གསུང་ཐུགས་ནི་མཉེས་བྱེད་པ། །ཨོ་ནི་སངས་རྒྱས་
སྐུ་ཡི་མཆོག ཨཱཙནི་སངས་རྒྱས་གསུང་བའི་ལམ། །ཧཱུྃ་ནི་ཡེ་ཤེས་ཐུགས་ཀྱི་
འཇིད། ། ཧཱུྃ་ཞེས་པ་ནས། སངས་རྒྱས་རྒྱུ་དང་འབྲས་བུ་འབྱུང་། །ཞེས་
སོགས་ཀྱིས་གསལ་བར་བསྟན་ཞེས་དམན་པའི་ཞབས་ཀྱིས་སྐབས་འདིར་སྦྱར་
ལ༑ གཞན་ཡང་མཁས་པ་དེས་སྒྲུབ་པ་པོའི་གང་ཟག་ནས་བརྩམས་ཏེ། སྒྲུབ་
ཐབས་དང་དཀྱིལ་ཆོག་དང་། དངོས་གྲུབ་སྒྲུབ་པའི་ཆོ་ག་ཐམས་ཅད་ཀྱང་རྩ་རྒྱུད་
ཀྱི་ཁུངས་དང་སྦྱར་ནས་བསྡུས་དོན་རིག་བྱེད་སྒྲོན་མར་ལེགས་པར་གསུངས་པས་
དེར་བལྟ་བར་བྱའོ། །འདིར་ཚང་བར་བྲིས་ན་ཡི་གེ་མང་དུ་དང་འགྲེལ་པ་ནུབ་ཏུ་
དོགས་སོ། །
གཉིས་པ་ལ། རང་དོན་འཚང་རྒྱ་ཚུལ་དང་། གཞན་དོན་སྙིང་རྗེས་དབང་
བསྐུར་རོ། །
དང་པོ་ལ། གང་དུ་རྒྱ་བའི་གནས་དང་། ཇི་ལྟར་རྒྱ་བའི་ཚུལ་སྒྲུབ་པའོ། །
-58-



ཆོས་དབྱིངས་གསུང་དབང་གི་མངོན་རྟོགས་འཇམ་དབྱངས་ཞལ་མཐོང་།
དང་པོ་ལ་འགལ་རྐྱེན་འགོག་པ་བསྲུང་འཁོར་སྒོམ། མཐུན་རྐྱེན་སྒྲུབ་པ་གཞལ་
ཡས་ཁང་བསྐྱེད་པའོ། །དང་པོ་ལ། བསྲུང་འཁོར་ཐུང་མོང་བ་དང་ཐུན་མོང་མ་
ཡིན་པའོ། །དང་པོ་ནི་འདིར། དེ་འོག་ཧཱུཾ་གིས་རྡོ་རྗེ་བྱས་པའི་སར། །ཞེས་པའི་
རྐང་པ་གཅིག་གིས་གསལ་བར་བསྟན་ཅིང་། །
གཉིས་པ་ཡང་། དོན་གྱིས་འཕངས་མོད། དངོས་སུ་མི་གསལ་བས་
དགེ་སློང་ཀུན་བཟང་སོགས་ཀྱིས་རྒྱ་བོད་མང་པོ་ལ་ཀུན་ཏུ་བཟང་མོ་དང་མར་མེ་
མཛད་དང་དམན་པའི་ཞབས་ཀྱིས་གཞུང་ལ་ལྟ་ལོང་མ་བྱུང་ཞིང་། ཨ་བྷ་ཡ་དང་
རིན་ཆེན་རྡོ་རྗེ་སོགས་ལ་དགག་པ་བྱེད་པས་རིངས་སོ། །དེས་ན་འདིར་རྡོ་རྗེའི་ས་
གཞི་དང་ར་བ་མེ་རི་སོགས་ཀྱང་སྔར་དྲངས་པའི་དམན་ཞབས་པའི་དངོས་གྲུབ་
གཏེར་མཛོད་དང་གཙོ་བོར་ཀུན་ཏུ་བཟང་མོའི་དོན་ནོ། །བསྲུང་འཁོར་འདི་ནི།
མདོ་ལུགས་ཀྱི་དཀྱིལ་འཁོར་ལ་མི་འབྱུང་ཡང་རྒྱུད་སྡེ་བཞི་ཀའི་ཐུན་མོང་བ་ཡིན་
པས་འདི་མེད་པའི་རྒྱུད་ཀྱི་དཀྱིལ་འཁོར་ནི་མ་དག་གོ་ཞེས་བྱའོ། །
གཉིས་པ་ནི། སྔར་བཤད་པ་ལྟར་ལུགས་འདི་ལ་ཆོས་འབྱུང་གི་རྟེན་དུ་
གསལ་བར་བཤད་པས་གཞལ་ཡས་ཁང་དངོས་ཀྱི་ཚེ་མི་བསྡུད་པར་གནས་པའི་
ཕྱིར་ན་བྲི་བྱ་ལའང་འཆར་བར་རིགས་ལ། དགྲ་ནག་གི་དཀྱིལ་འཁོར་བལ་བྲིས་
འདྲ་ལ་བསྲུང་འཁོར་ཐུན་མོང་བའི་ནང་ན་འཁོར་ལོ་སེར་པོ་རྩིབས་བཅུ་པ་ཁྲོ་བོ་
དང་བཅས་པ་བྲིས་གནང་བ་བཞིན་དུ་བྱས་ན་མི་འགལ་ཞིང་འཐད་མོད། དཀྱིལ་
འཁོར་ཆུང་གིས་དོགས་པ་སོགས་ཀྱིས་ཕལ་ཆེར་ལ་མ་བྱས་པར་སྣང་ངོ༌། །བསྲུང་
འཁོར་དེ་གཉིས་ཀྱི་དབྱིབས་ནི། སྔ་མ་ལ་རྡོ་རྗེའི་ས་གཞི་ལེབ་ཆགས་སུ་གཏིང་
བའི་མཐའ་ཟླུམ་པོ་དང་མཉམ་པའི་ར་བ་གྱང་རྭ་ཟླུམ་པོ་ལྟ་བུའི་སྟེང་དུ་གུར་
-59-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
མཆོད་རྟེན་གྱི་རྣམ་པ་ཐོག་གི་ཚུལ་དུ་ཕུབ་པ་དེ་གཉིས་སྤྲད་མཚམས་ཀྱི་ནང་གི་
ནམ་མཁའ་ལ་རྡོ་རྗེའི་བླ་རེ། དེ་ཐམས་ཅད་དུམ་བུ་གཅིག་ཏུ་འབྱར་ནས་སྲུབས་
མི་མངོན་པའི་ཕྱིའི་སྟེང་འོག་དང་ལོགས་ཀུན་ཏུ་མདའི་དྲྭ་བ་དང་དེ་དག་ལ་ཡེ་
ཤེས་ཀྱི་མེ་འོད་མཐའ་མེད་པར་འཕྲོ་བ། ཚད་ནི། གླིང་བཞི་པའམ་སྟོང་གསུམ་
གྱི་ཚད་ཙམ་ཡང་བཤད་ལ་མཐའ་མེད་དུ་བཤད་པའང་ཡོད་དོ། །འཁོར་ལོ་སེར་
པོ་ནི། མདུང་སོ་རྩེ་མོ་ཅུང་ཟད་ཐུང་ཞིང་སྦུབས་ཡངས་པ་གཉིས་ ཁ་ སྤྲད་དེ་
མཚམས་མི་མངོན་པའི་སྦྱར་མཚམས་ཀྱི་ཐད་སོའི་ཕྱོགས་མཚམས་བརྒྱད་དུ་རལ་
གྲི་སོ་གཉིས་མའི་ཆ་ཙམ་གྱི་ས་ནས་བཅད་པའི་རྩེ་མོ་བཅད་མཚམས་རྣམས་དམ་
པར་བཙུགས་ཏེ་མཚམས་མེད་པར་བྱས་པའི་ནང་གི་དབུས་དང་སྟེང་འོག་གི་
སྦུབས་ལ་ཁྲོ་བོ་གཙོ་འཁོར་གསུམ་བར་སྣང་གི་ནམ་མཁའ་ལ་བཞུགས་ཤིང་
ཕྱོགས་མཚམས་ཀྱི་ཁྲོ་བོ་བརྒྱད་པོ་རལ་གྲིའི་རྩེ་མོའི་སྟེང་གི་ནམ་མཁའ་ལ་
བཞུགས་པའོ། །ངག་འདོན་དང་དེ་དག་གི་རྒྱུ་མཚན་མངོན་རྟོགས་ན་གསལ་ལོ།།
དེའི་ཆེ་ཚད་ནི་ཐུན་མོང་བ་དང་བསྟུན་དགོས་ཏེ། སྟེང་འོག་གི་རྩིབས་ཀྱི་རྩེ་མོ་
གཉིས་བླ་རེ་དང་ས་གཞི་ལ་རེག་པ་དགོས་པའི་ཕྱིར་རོ། །
སྤྱིརའཁོར་ལོ་འདི་ཡོད་ཀྱང་ཆོས་འབྱུང་ཙམ་ཡང་མེད་པ་ནི་རྒྱུད་སྡེ་འོག་
མར་འབྱུང་ལ། ཆོས་འབྱུང་ཡོད་ཀྱང་གྲུ་གསུམ་མེད་པ་དུས་འཁོར་ནས་འཁོར་ལོ་
འདི་ གསུངས་སོ། །གྲུ་གསུམ་ཡོད་ཀྱང་འདི་རྟེན་དུ་མེད་པ་ནི་ གསང་འདུས་
འཕགས་ལུགས་ལྟ་བུའོ། །འདི་ལ་ཁ་ཅིག་འཕགས་པ་ཡབ་སྲས་ཀྱི་གཞུང་ན་མི་
གསལ་བ་དང་བོད་སྔ་མས་མ་མཛད་པ་ལ་བརྟེན་ནས་འཕགས་ལུགས་ལ་འདི་མི་
ཐོབ་པར་འདོད་པའི་ཤེས་བྱེད་དུ་གང་ལ་འཁོར་ལོ་ཡོད་པ་དེ་ལ་ཕུར་གདབ་མེད།
-60-



ཆོས་དབྱིངས་གསུང་དབང་གི་མངོན་རྟོགས་འཇམ་དབྱངས་ཞལ་མཐོང་།
དཔེར་ན་ཀྱེ་རྡོར་བཞིན་གང་ལ་ཕུར་གདབ་ཡོད་པ་དེ་ལ་འཁོར་ལོ་མེད། དཔེར་
ན་བདེ་མཆོག་བཞིན། ཞེས་དང་། འཕགས་པ་ཡབ་སྲས་ཀྱིས་མ་བཤད་ཅིང་ཨ་
བྷ་ཡས་བཤད་པ་ལ་མི་རྩིའོ། །ཞེས་སོགས་མང་དུ་སྨྲའོ། །དེ་ནི་མི་འཐད་དེ་རྡོ་རྗེ་
སྙིང་འགྲེལ་དུ་ཕུར་གདབ་དང་འཁོར་ལོ་གཉིས་ཀ་དཀྱིལ་འཁོར་གཅིག་ལ་
གསལ་བར་བཤད་ཅིང་དུས་འཁོར་དུ་ཡང་ངོ༌། །དེར་མ་ཟད་རྡོ་རྗེ་སྙིང་འགྲེལ་གྱི་
བསྲུང་འཁོར་དེ་ཕ་རྒྱུད་ལ་བརྟེན་པར་གསུངས་ཤིང་། ཁྲོ་བོ་ཐམས་ཅད་འཕགས་
ལུགས་ཇི་བཞིན་གསུངས་པས་དེའི་རྒྱབ་ཏུ་ཤིན་ཏུ་འབྱོར་རོ། །འཕགས་པའི་
མདོར་བྱས་སུ་ཡང། ཕྱོགས་བཅུའི་དཀྱིལ་འཁོར་རྩེ་མོར་ནི། །ཞེས་གསུངས་པའི་
ཟུར་གྱིས་ཐོན་ཏེ་ནམ་མཁའ་སྟོང་པ་ལ་རྩེ་མོའི་དོན་མེད་པའི་ཕྱིར་དང་མཁས་པ་
ཨ་བྷ་ཡ་རགས་པ་འདི་ཙམ་ལ་འཁྲུལ་མི་སྲིད་པའི་ཕྱིར་དང་། ཞར་ལ་བྱུང་བའོ།།
གཉིས་པ་ལ། རྟེན་ཆོས་འབྱུང་དང་པད་རྡོར། བརྟེན་པ་གཞལ་ཡས་ཁང་
དངོས་སོ། །དང་པོ་མངལ་གྱི་རྟེན་ཕྱག་རྒྱའི་ཆོས་འབྱུང་གི་མཚོན་བྱེད་ནི་གཞུང་
གཞན་དུ་ཨེ་ལས་སྐྱེས་པ་དང་སྐྱེ་བྱེད་མེད་པའང་བཤད་མོད། འདིར་རྒྱུད་ཕྱི་མ་
གཙོར་བོར་བྱ་དགོས་པས། ལོངས་སྤྱོད་བཞི་དང་ཡང་དག་ལྡན་ཞེས་པས། རྒྱུ་
དང་མདོག་དང་དབྱིབས་དང་ངོ་བོའོ། །རྒྱུ་ནི། ཀུན་ཏུ་བཟང་པོ་རྡོ་རྗེ་འཛིན་པ་
དང་འདྲ་བར་ཡོངས་སུ་གྱུར་པ་ལས་རབ་ཏུ་བསམ་པར་བྱ་སྟེ་དེ་ཡང་བསྲུང་
འཁོར་དབུས་ཀྱི་གཙོ་བོ་ཡོངས་སུ་གྱུར་ནས་ཆོ་ག་གསུམ་ལས་སྐྱེད་པ་ཀུན་ཏུ་
བཟང་མོ་མར་མེ་མཛད་དམན་ཞབས་པ་སྟེ་ལུགས་འདིའི་ཡབ་སྲས་གསུམ་གྱི་
དགོངས་པའོ། །མདོག་ནི། སྟོན་ཀའི་སོགས་འོད་དང་ལྡན་པ་སྟེ་ནང་དམར་བར་
བཤད་པས་ཕྱིའི་མདོག་གོ །དབྱིབས་ནི། གྲུ་གསུམ་གྱེན་དུ་གནས་པ་སྟེ་ཤེས་
-61-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
རབ་ཀྱི་གསང་གནས་བཞིན་དུ་རྩ་བ་ཕྲ་བ་ཐུར་དུ་ཟུག་པ་དང་གདེང་ཁ་ཆེ་བ་གྱེན་
དུ་ཕྱོགས་པར་ཕྱོགས་གསུམ་ཀ་ནས་མཐོང་བ་སྟེ་ཐོག་མདའི་རྣམ་པ་ཡིན་གྱི་གྲུ་
གསུམ་ལེབ་ཆགས་སུ་ཡོད་པར་འདོད་པ་ལ་ནི་ཕྱོགས་གཉིས་ལས་གཞན་དུ་གྲུབ་
གསུམ་མི་འབྱུང་ངོ༌། །སྔ་མ་ལ་ནི་སྟེང་ནས་བལྟས་ན་གྲུ་གསུམ་འབྱུང་བས་བལྟ་
ས་བཞི་དང་གྲྭ་ཟུར་སྤྱིར་བགྲངས་ན་བཞི་འབྱུང་བ་ཡང་ལོངས་སྤྱོད་བཞིའི་དོན་དུ་
བྱའོ༑ ༑དང་པོ་ནི་ནང་གི་ནམ་མཁའི་ངོ་བོ་ནི་རྡོ་རྗེ་འཛིན་པ་སྟེ་སྟོང་པ་ཉིད་ཕྱག་
རྒྱ་ཆེན་མོར་གྱུར་པ་སྟེ་ཁྱད་ཆོས་དེ་བཞི་ཚང་བ་ལ་འདིར་ཆོས་འབྱུང་ཞེས་བྱའོ། །
ཚད་ནི། འཁོར་ལོའི་ལྟེ་བའི་སྦོམ་སར་ཚུད་ཙམ་ཡིན་ལ་དུར་ཁྲོད་རྡོ་རའི་ནང་ན་
ཡོད་པ་ལ་ནི་དེ་གཉིས་ཀྱི་བར་དུ་དུར་ཁྲོད་ཤོང་ཙམ་བྱའོ། །དེའི་དབུས་སྟོད་ཀྱི་
ཡངས་སར་སླེབ་མཚམས་སུ་གནས་པར་སྣ་ཚོགས་པད་མའོ། །དེ་ཡང་གཞུང་
འགའ་རེར་སེར་པོ་དང་ལ་ལར་སྣ་ཚོགས་སུ་བཤད་ལ། ཚད་ནི། བྲི་བྱ་ལ་སྣང་བ་
ལྟར་འདབ་མ་ནི་སྒོའི་ཕྱེད་དུ་ངེས་ལ། ལྟེ་བ་ནི། ཐིག་སྐུད་རིང་བ་ལྟར་ན་ཆ་ཆེན་
ཉི་ཤུ་པ་དང་ཐུང་བ་ལྟར་ན་བཅུ་དྲུག་པ་གང་རུང་དུ་ངེས་ཀྱི། བྲི་བྱའི་རྟ་བབས་སྒོ་
ཚད་གཉིས་མ་སོགས་ནི་ཐིག་སྐུད་གསུམ་པ་རྡོ་རྗེ་འཆང་གིས་གཏན་མ་གསུངས་
པས་ལྷུང་བཟེད་ཀྱི་ཚད་ལ་སོགས་པའི་གླེན་པའི་རིགས་འགྲེ་མི་རུང་ངོ༌། །པད་མ་
དེར་ནི་སྣ་ཚོགས་རྡོ་རྗེས་མཛེས་པར་བྱ་ལ་འདིའི་ལྟེ་བ་ཆ་ཆེན་བཅུ་གཉིས་པ་
ལས་གཞན་དུ་བཅོས་ཐབས་མེད་ཅིང་རྭ་ནི་ཐིག་སྐུད་རིང་ཐུང་གི་སྒོ་ཚད་བཞི་
པའམ་གཉིས་པ་གང་རུང། དབྱིབས་ནི་དམན་ཞབས་པས་རྩེ་གསུམ་པ་ཁ་བཞི་པ་
ཞེས་བཤད་ལ་རྩེ་ལྔ་པའང་གཞན་དུ་འབྱུང་ཞིང་རྭའི་རྩ་བ་སྐྱེ་ས་ནི་ཀ་བའི་རྩེ་
ལས་འཐོན་རྩེ་མོ་ཞེས་བཤད་པས་དར་དཔྱངས་སམ་ཀ་རྒྱན་ཡོད་ན་དེའི་ཕྱི་ཐིག་
-62-



ཆོས་དབྱིངས་གསུང་དབང་གི་མངོན་རྟོགས་འཇམ་དབྱངས་ཞལ་མཐོང་།
ལས་ཕྱིར་རྒལ་དུ་མི་རུང་ཞིང་དབུས་རྭ་དང་རིང་ཐུང་མཉམ་པོའང་ནང་ཐིག་ལ་
བྱས་པས་རུང་བའི་ཕྱིར་རྨོག་གི་དབྱིབས་ཅན་རང་ཡང་མི་དགོས་སོ། །པད་རྡོར་
འདི་གཉིས་འདིར་ཆོས་འབྱུང་གྲུ་གསུམ་གྱི་ནང་དུ་བྱེད་པར་གསལ་བར་གསུངས་
ཤིང་༑ གྲུ་གསུམ་མེད་པའི་དུས་འཁོར་ལ་མི་བྱེད་པ་དང་། ཡོ་ག་ལའང་པད་མ་
ཞྭ་ལུ་པས་བཀག་ཅིང་། བོ་དོང་པས་རྡོ་རྗེའང་བཀག་པས། ཡོ་ག་ལ་ཡང་མེད་ན་
བྱ་སྤྱོད་ལྟ་ཅི་སྨོས་པའི་ ཕྱིར། བོད་མང་པོས་དཀྱིལ་འཁོར་ཡིན་ཚད་ལ་འདི་
གཉིས་བྲིས་པ་ནི་ཤིན་ཏུ་མི་རིགས་ལ། བདེ་མཆོག་ལོ་ཧི་པ་ལ་བྲིས་པའང་དུས་
འཁོར་དང་ཀུན་ཏུ་མཚུངས་སོ། །དེ་རི་རབ་ཀྱི་སྟེང་དུ་ཐོག་མར་སྐྱེད་པ་ནི་འདི་
དང་མི་གཅིག་པ་སྟེ་འདི་ནི་གཞལ་ཡས་ཁང་གི་ཡན་ལག་ཡིན་པས་ཡོད་ན་མངོན་
བྱང་ལྔ་ལས་ཅིག་ཅར་སྐྱེད་དགོས་ལ་དེ་ནི་ས་བོན་ལས་སྐྱེད་ཚར་བས་རྡོ་རྗེའི་ས་
གཞིའི་འོག་ཏུ་སོང་བའི་ཕྱིར་རོ། །རྒྱས་པར་བདེ་མཆོག་ཉིད་དུ་བཤད་ཟིན་ཏོ། །
གཉིས་པ་ལ། རྒྱུ་ནི། འཕགས་ལུགས་སོགས་ལ། ལེའུ་བཅུ་གཅིག་པར།
ཡི་གེ་ཧཱུཾ་གྱིས་གནས་བསྒོམས་ཏེ། །ཞེས་གསུངས་པ་ལྟར་ས་བོན་རྐྱང་པ་ལས་
སྐྱེད་པ་གསུངས་ཀྱང་འདིར་ལེའུ་བཅུ་གསུམ་པ་ལས་ཆོས་ཀྱི་སྣང་མཛད་སྐུ་
མཆོག་ལས་བྱུང་བའི་ཞེས་པ་ལྟར་རྣམ་སྣང་གི་སྐུ་ཡོངས་སུ་གྱུར་པ་ལས་བསྐྱེད་
ལ༑ དེ་ཡང་ཆོ་ག་གསུམ་སྐྱེ་དགོས་པས་ས་བོན་ཧཱུཾ་གྱིས་དང་། ཕྱག་མཚན་འཁོར་
ལོ་དཀར་པོ་རྩིབས་བརྒྱད་པའང་བཤད་ཀྱང་རྟེན་འབྲེལ་བཅུ་གཉིས་དག་པའི་
རྩིབས་བཅུ་གཉིས་པ་ལས་བྱུང་བ་རང་འདྲའི་རིག་མ་དང་བཅས་པའི་རྣམ་སྣང་གི་
ཡན་ལག་སྟེ་སྐུ་རྫོགས་པ་ལས་བྱུང་བའོ། །ངོ་བོ་ཐུབ་དབང་གི་བྱང་ཕྱོགས་སོགས་
-63-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ཡེ་ཤེས་ཀྱི་ངོ་བོ་ཡིན་ལ་རྣམ་པ་ཡེ་ཤེས་ཀྱི་འོད་ཀྱི་དཀྱིལ་འཁོར་སྣ་ཚོགས་པའི་
ཟེར་གྱིས་ཕྱོགས་ཀྱི་ཚོགས་མ་ལུས་པ་ཁྱབ་པར་འཁོར་འདས་མི་མཉམ་སོགས།
དྲན་པ་ཉེར་བཞག་ཡང་དག་སྤོང་བ་རྫུ་འཕྲུལ་རྐང་པ་རྣམས་དང་དབང་པོ་དང་
བདེ་མཆོག་ཏུ་གྱུར་པ་སྟོབས་ཏེ་གཉིས་གཅིག་ཏུ་སྡོམས་པ་སྟེ་བཞི་པོ་དག་གིས་སྒོ་
བཞི་རྣམས་བྱུང་བ་ཡིན་ནོ། །དེ་བཞིན་དུ་བསམ་གཏན་དང་པོ་སོགས་བཞི་པོ་
སོགས༑ དཔལ་བར་འགྲོ་བ་ནམ་མཁའ་མཛོད་དྲི་མ་མེད་སེང་གེ་རྣམ་རོལ་སྟེ་
ཏིང་ངེ་འཛིན་བཞི་ཡི་ཁ་ཁྱེར་སོགས་མཆོད་པ་དམ་པ་འཛིན་པའི་ལྷ་མོ་འདོད་
སྣམ་བཞི་ཡི་དབྱེ་བས་བཞི་ནི་གཟུངས་ཀྱི་ཚོགས་བཞི་ཡིན་ཏེ། ཚིག་གི་དང་།
དོན་གྱི་དང་། སྔགས་ཀྱི་དང་། བཟོད་པ་རྒྱུར་གྱུར་གྱི་གཟུངས་སོ། །གང་གི་ཕྱིར་
གཞལ་ཡས་ཁང་ལ་མུ་ཏིག་གི་ཆུན་འཕྱང་སོགས་རིན་པོའི་ཆེའི་གྱི་རྒྱན་རྣམས་
ཀུན་གྱིས་རྣམ་པར་བརྒྱན་པ་ནི་གདུལ་བྱ་བློ་རིས་སྣ་ཚོགས་པའི་འགྲོ་སོགས་རླུང་
སོགས་ཁྱབ་པ་ནི་མདོ་སྡེ་དབྱངས་སྙན་ལུང་དུ་བསྟན། །ཚིགས་བཅད་ཆེད་བརྗོད་
གླེང་གཞི་དང་། །རྟོགས་བརྗོད་དེ་བཞིན་བྱུང་སྐྱེས་རབས། །རྒྱས་དང་རྨད་བྱུང་
གཏན་ལ་དབབ། །ཅེས་པའི་གསུང་རབ་ཡན་ལག་བཅུ་གཉིས་ལས་གླེང་གཞི་
དང་རྟོགས་བརྗོད་བཅུ་གཉིས་དེ་བཞིན་བྱུང་ཞེས་པ་དེ་ལྟ་བུ་བྱུང་བའི་སྡེར་བསྡུས་
ཤིང་༑ ཐ་མ་ཤིན་ཏུ་རྒྱས་པར་བསྡུས་པའམ། གླེང་བཞི་སོགས་གཉིས་དང་དེ་ལྟ་
བུ་བྱུང་བ་སྟེ་གསུམ་ཐེག་དམན་གྱི་སྡེ་སྣོད་ཡིན་པས་འདིར་མི་བགྲོང་པར་ཡང་
བཤད་དེ། གང་ལྟར་ཡང་གསུང་རབ་སོགས་ཏེ། འདི་ངོས་འཛིན་ལ་བཅོམ་ལྡན་
རིག་རལ་གྱིས་ཀྱང་ཆལ་ཆོལ་ཅུང་ཟད་མཛད་དོ། །རིན་པོ་ཆེའི་མེ་ལོང་སོགས་
གཞན་དང་མཉམ་པ་མེད་པ་ནི། མེ་ལོང་ལ་སོགས་པའི་ཡེ་ཤེས་ལྔ་དང་མཐོང་
-64-



ཆོས་དབྱིངས་གསུང་དབང་གི་མངོན་རྟོགས་འཇམ་དབྱངས་ཞལ་མཐོང་།
སྤང་གི་དྲི་མ་མེད་པའི་བྱང་ཆུབ་ཀྱི་ཡན་ལག་བདུན་གྱི་མེ་ཏོག་གི་དྲི་ཕུན་སུམ་
ཚོགས་པའོ། །ནང་གི་ཀ་སོགས་པ་ནི། གཟུགས་ཅན་གཟུགས་ལ་བལྟ་བའི་རྣམ་
ཐར་སོགས་རྣམ་མཐར་བརྒྱད་པོ་དྲི་མས་རྣམ་པར་དག་པ་ཡིན་ཞེས་པ་ཀུན་ལ་
འགྲེ་སྟེ་བྱང་སོགས་རྟོགས་པ་དང་ལུང་གི་ཡོན་ཏན་དེ་དང་དེ་དྲི་མས་དག་པའི་
འབྲས་བུ་ནི་ཀ་བ་སོགས་དེ་དང་དེའི་རྣམ་པར་གདུལ་བྱ་ལ་སྣང་ཞེས་པའོ། །ནང་
གི་རྡོ་རྗེའི་ཐིག་སྟེ་རྡོར་ཕྲེང་ཟླུམ་པོ་ཡང་དག་ལྡན་པ་ནི། རྡོ་རྗེ་ཐེག་པའི་ཆོས་ཀྱི་
འཁོར་ལོ་གྲྭ་ཟུར་མེད་ཅིང་བར་མ་ཆད་པར་རབ་ཏུ་བསྐོར་བའོ། །དཀྱིལ་འཁོར་
གྱི་གཟུགས་ཤིན་ཏུ་མཛེས་པ་དང་སྒྲ་སྙན་པ་སོགས་བླ་མེད་མཐའ་ཡས་འདོད་
པའི་ཡོན་ཏན་ལྔ་ནི། སློབ་ལམ་པའི་རྣལ་འབྱོར་པའི་ཕྱི་ནང་གི་གཟུགས་སོགས་
ཡུལ་ལྔ་པོ་རྣམས་བེམ་ཆོས་ཀྱི་དྲི་མས་རྣམ་པར་དག་པ་ཡིན་ནོ། །མེ་ཏོག་ལ་
སོགས་པའི་ཉེར་སྤྱོད་ཀྱི་མཆོད་སོགས་ནི། རྣལ་འབྱོར་པས་དུས་རྟག་ཏུ་ཆོས་
དབྱིངས་རང་བཞིན་གྱིས་རྣམ་པར་དག་པ་བསྒོམས་པའི་རྒྱུ་མཐུན་གྱི་འབྲས་བུ་
ཡིན་ནོ། །སྣ་ཚོགས་སོགས་ནི་འཁོར་བར་གནས་ཀྱང་དེས་མ་གོས་པ་དང་མི་
ཤེས་པའི་མུན་པ་སེལ་ཞིང་བྱང་ཆུབ་ཀྱི་མེ་ཏོག་སྨིན་པ་དང་ཉོན་མོངས་ཀྱི་གདུང་
བ་བསིལ་བར་བྱེད་པའོ། །ཞེས་འགྲེལ་པ་རྣམས་སུ་བཤད་པ་མངོན་རྟོགས་སུ་
བྲིས་པ་སྟེ་གཞུང་འདིར་རྣམ་དག་དང་སྒོམ་དོན་ལྷན་ཅིག་ཏུ་བཀོད་པའོ། །དེ་ལྟ་
བུའི་གཞལ་ཡས་ཁང་ལ་བྲིས་ཚུལ་དང་སྒོམ་ཚུལ་སྦྱར་བའི་བཤད་པ་རྒྱས་པ་ནི་
ཟུར་དུ་སྦྱང་དགོས་ཤིང་དུས་འཁོར་བསྐྱེད་རིམ་དུ་ལེགས་པར་བཤད་ལ། བློས་
ལོངས་སྒོམ་དོན་གྱི་གནད་བསྡུས་པ་ནི་རྟེན་གསུམ་བཞེངས་ཚུལ་དཔལ་འབྱོར་རྒྱ་
མཚོར་བཀོད་པ་ལྟར་བསློབ་བོ། །འདིར་ཡང་མདོར་བསྡུ་ན། རྟ་བབས་དང་།
-65-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ཐོག་དཔངས་དང་ཐོག་འབུབས་ལ་ལོག་རྟོག་དགག་པའོ། །དང་པོ་ནི་ས་ལུགས་
དང་རྭ་ལུགས་སོགས་ཀྱི་བླ་མ་སྔ་རབས་པ་མང་པོ་དང་ཕྱིས་ཀྱི་པཎ་ཆེན་ཐམས་
ཅད་མཁྱེན་པ་འཇིགས་མེད་གྲགས་པ་སོགས་ཀྱང་རྟ་བབས་སྒོའི་སྟེང་དུ་སློང་
བར་མཛད་པ་ནི། སློབ་དཔོན་སངས་རྒྱས་གསང་བའི་གཞུང་དུ་གྲགས་པ་ལས་སྒོ་
ཁྱམས་ཕྱི་ཟུར་བཞི་པོ་ལ། །ཀ་བ་བཞི་ཡིས་གདུང་སྣ་ནི། །བརྒྱད་བརྒྱད་བཏེགས་
པ་ཞེས་བཤད་པ་དང་མཐུན་ཞིང་དབུས་ཀྱི་གཙང་ཁང་ཕྱུར་བུ་དང་བཅས་པས་རྩེ་
མོ་ལྔ་པའི་རྣམ་པར་འབྱུང་བའི་ཕན་ཡོན་ཙམ་སྣང་ཡང་གཞུང་དེ་བོད་མར་མཁས་
པ་དག་བཞེད་པས་རྩོད་པ་ཅན་དུ་སྣང་བའི་ཕྱིར་དང་། ཀ་བའི་དཔངས་བྲི་བྱ་ལ་
འབྱུང་བ་ལྟར་བྱས་ན་ཐོག་དཔངས་དམས་ཤིང་། རིང་དུ་བཏང་ན་རང་བཟོ་བའི་
སྐྱོན་འབྱུང་བ་དང་སྒོ་མདུན་ཧར་པོར་ལས་པས་སྒོ་བོའི་མཛེས་བྱེད་དུ་བཤད་པའི་
དགོས་པ་མི་འགྲུབ་པ་སྐྱ་ལོགས་ཀྱི་སྟེང་དུ་གདུང་བཀལ་བས་ཆོག་བཞིན་དུ་དེ་
ལས་རྒལ་ནས་གདུང་སྣ་ཕྱི་རུ་ཀ་བས་འདེགས་པ་ལ་དགོས་པ་མེད་པས་མི་
རིགས་ལ། ཇོ་ཞལ་དགེ་གསུམ་གྱིས་སྒོ་མདུན་དུ་སློང་བར་ཞལ་འཆམ་པ་ནི་འདི་
ལ་མཁས་པ་གུང་འགྲིག་པ་ཡིན་ཞིང་། རྒྱ་གཞུང་འགའ་རེར་སྒོ་བཞི་སོ་སོའི་
མདུན་དུ་སྟེག་བུ་གྲུ་བཞི་ལ་གནས་པའི་ཞེས་སོགས་བཤད་པ་དང་མཐུན་ལ་སྐྱོན་
སྔ་མ་རྣམས་མི་འབྱུང་བའི་ཕན་ཡོན་དང་། རྟ་བབས་ནི་གཞལ་ཡས་ཁང་དང་མ་
འབྲེལ་བའི་ཆ་ནས་དེའི་ཡན་ལག་ཙམ་དུ་བཤད་པ་དང་མཐུན་ནོ། ཁྱད་པར་
འདིས་གཞལ་ཡས་ཁང་གི་ཐོག་དཔངས་ཀྱི་ཚད་གང་དྲག་བྱེད་པ་རྣམས་ལེགས་
པར་ཁེགས་ནས་འབད་མེད་དུ་གྲུབ་ཏེ། རྟ་བབས་ཀྱི་མདའ་ཡབ་དང་གཞལ་ཡས་
ཁང་གི་མདའ་ཡབ་ཐད་མཉམ་དུ་བྱེད་དགོས་པ་རིག་པས་འགྲུབ་ཅིང་། དེ་ལྟ་ན་
-66-



ཆོས་དབྱིངས་གསུང་དབང་གི་མངོན་རྟོགས་འཇམ་དབྱངས་ཞལ་མཐོང་།
སྒོ་ཚད་གསུམ་མ་ལ་དཔངས་ཆ་བྲན་བཅུ་བདུན་ཡོད་པ་བཞིན་གཞལ་ཡས་ཁང་
ལ་ཡང་བྱས་ན་རྒྱ་ཕྱེད་དཔངས་སུ་ལེགས་པར་གྲུབ་པའི་ཕྱིར། འོ་ན་སྒོ་ཚད་
གཅིག་མ་ལ་ཇི་ལྟར་བྱ་ཞེ་ན་དེ་དང་ཚད་མཉམ་བྱས་པས་ཆ་བྲན་དགུ་པའི་
དཔངས་འབྱུང་བས། ཀ་བ་བྲི་བྱ་བཞིན་བྱས་ནས་སྟེང་དུ་སྐྱེལ་བ་རྣམས་ཀྱི་ཐོག་
དཔངས་ ལས་ འདབ་ ཁྱད་ཅུང་མེད་ཀྱི་མཐོ་བ་འབྱུང་བས་མཛེས་ལ་རྒྱ་ཕྱེད་
དཔངས་སུ་ངེས་པ་ཅིས་ཀྱང་འདོད་ན་ནི། །སྒོ་ཚད་གཅིག་མ་ནི་བྲི་བྱའི་ཁྱོན་ཆེ་
ཆུང་དང་ཐིག་སྐུད་རིང་ཐུང་ཙམ་ཡིན་གྱི་སྒོམ་དོན་དང་བློས་སློངས་དཔངས་ལ་སྒོ་
ཚད་གསུམ་མར་ངེས་སོ་ཞེས་བརྗོད་པར་བྱའོ། །
གཉིས་པ་ནི་ཚུལ་དེས་བཤད་ཟིན་ལ་དྲ་ཕྱེད་ཕ་གུའི་སྟེང་དུ་དུས་འཁོར་
དང་ཕྲེང་བ་སོགས་ལས་བཤད་པ་ལྟར་ཁས་བླང་བར་བྱ་ཞིང་། དེ་ལ་ཆ་བྲན་
གཉིས་དང་ཕ་གུ་ཆ་བྲན་གཅིག་ཐོག་དཔངས་ལ་ཕན་པས་དེ་ལྷག་རྩིགས་པའི་
དཔངས་སུ་བྱའོ། །མདའ་ཡབ་ཆ་བྲན་གཅིག་ནི་ཐོག་གི་མཐའ་འཐུག་རྔམས་ཆ་
བྲན་གཅིག་བྱས་ནས་བྱ་འདབས་ཐུར་དུ་ཅུང་ཟད་གཞོལ་བའི་སྣ་ལ་བཀལ་བས་
ཟུར་དུ་དཔངས་ལ་མི་ཕན་ལ་ཤར་བུ་ནི་དེས་ཡང་མར་སྣ་ལ་ཐུར་དུ་འཕྱངས་བས་
དྲ་ཕྱེད་ཀྱི་ཕྱེད་སྟེང་མ་དང་གནས་གཅིག་གོ །
གསུམ་པ་ནི། འཁྱམས་ནི་བྲི་བྱ་ལ་མི་འཆར་བའི་ཀ་བ་བརྒྱད་ཀྱིས་
བཏེགས་པའི་འཁོར་གཡབས་སུ་བྱས་པའི་གདུང་སྒོར་གྱི་སྟེང་ནས་ཀ་ཆུང་ཆ་བྲན་
བཞི་པས་བཏེགས་པའི་མཐའ་གདུང་སྐོར་དུ་གནས་པ་ལ་བྲི་བྱ་ལ་འཆར་བའི་
ནང་གི་ཀ་བ་བརྒྱད་ཀྱིས་བཏེགས་པའི་རྡོ་རྗེ་གདུང་ཟླུམ་གྱི་སྣ་ལས། ཟུར་བཞིར་
ལྕམ་རིང་དང་ལོགས་བཞིར་ལྕམ་ཐུང་བཀལ་ཏེ་ཐོག་འོག་མ་ནོན་པའི་རྒྱ་ཕིབས་
-67-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
བར་མ་བྱས། དེའི་དབུས་ཀྱི་གདུང་ཆེན་བཞི་མིག་མངས་རིས་སུ་བྲིས་པའི་སྣོལ་
མཚམས་ནས་ཀ་ཐུང་ཆ་བྲན་བཞི་པས་བཏེགས་པའི་རྒྱ་ཕིབས་སྟེང་མ་བྱས་ཏེ།
རྒྱ་ཕིབས་དེ་གཉིས་ཀ་བ་དང་བཅས་པའི་དཔངས་ལ་ཆ་ཆེན་བཞི་འོང་བ་བྱས་
ནས་རྡོ་རྗེའི་ཏོག་གི་ཁྲོ་བོའིགདན་འཛུགས་པ་ནས་འོག་གི་མཐིལ་གྱི་བར་དུ་
གཞལ་ཡས་ཁང་གི་རྒྱ་དང་མཉམ་པའི་དཔངས་ཆ་ཆེན་བརྒྱད་པ་འབྱུང་བ་ཡིན་
ནོ༑ ༑དེ་ལྟ་བུའི་མཚན་ཉིད་དང་ལྡན་ཞིང་གསེར་དངུལ་གྱི་རུ་ལ་སོགས་པའི་རིན་
པོ་ཆེ་སོགས་བསམ་པར་བྱའོ། །དཔལ་འབྲས་ཀྱིས་མངོན་རྟོགས་རྟེན་འབྲེལ་བཅུ་
གཉིས་དང་སྦྱར་བའི་བར་སྲིད་ནམ་མཁར་འཇོག་པ་ནི་མ་རིག་པ་དང་དེ་ནས་
གཞལ་ཡས་ཁང་རྫོགས་པའི་བར་ནི་འདུ་བྱེད་སྦྱོང་བར་བཤད་དོ། །
གཉིས་པ་ནི་ཕ་མའི་རྣལ་འབྱོར་རྒྱུ་རྡོ་རྗེ་འཛིན་པ་ཡབ་ཡུམ་མངོན་བྱང་ལྔ་
ལས་བསྐྱེད་པ་སྟེ་འདི་ལ་བར་སྲིད་ཀྱི་ཆ་ཤས་འཇུག་དགོས་པའི་རྒྱུན་མཚན་ནི།
སྤྱིར་རྒྱུད་ལས། སྔགས་ཀྱི་སྐྱེས་བུ་ཐམས་ཅད་ནི། །རྡོ་ རྗེ་ གསུམ་ གྱི་ཡེ་ཤེས་
རྫོགས༑ ༑དབང་པོ་གཉིས་ཀྱི་སྦྱོར་བ་ཡིས། །དངོས་པོ་ཐམས་ཅད་བརྟག་པར་
བྱ༑ ༑ཞེས་པས་བསྐྱེད་རིམ་གྱི་ལྷ་སྐུ་གལ་ཆེ་བ་ཐམས་ཅད། སྤྱིར་རྡོ་རྗེ་གསུམ་གྱི་
ཡིག་འབྲུ་གསུམ་ལས་སྐྱེས་པའམ་གནས་གསུམ་བྱིན་གྱིས་བརླབས་པ་དང་ཡབ་
ཡུམ་ཞལ་སྦྱོར་ཀྱི་རྣམ་པར་བཞུགས་པ་ནི་ངག་འདོན་བསྡུས་ནས་མ་ཐོན་པ་
རྣམས་ལ་ཡང་དེར་མོས་པ་དགོས་ཤིང་། བསྐྱེད་རིམ་པའི་ལྷ་སྐུ་མ་ཡིན་པ་རྣལ་
འབྱོར་རྒྱུད་ལ་ནི་ཡི་གེ་དངོས་དང་། ཡབ་ཡུམ་འཁྱུད་པ་ཙམ་དུ་མོས་པ་དགོས་ལ།
བྱ་སྤྱོད་ལ་ཡང་སྐུ་སྒོམ་པ་དང་སྔགས་བཟླ་བ་དང་སྟོང་ཉིད་སྒོམ་པ་རྣམས་རྡོ་རྗེ་
གསུམ་དང༌། སྟོང་ཉིད་དེ་ཡང་རྒོད་པ་སོགས་ཀྱི་བདེ་བ་དང་བདེ་བའི་དབང་པོ་



ཆོས་དབྱིངས་གསུང་དབང་གི་མངོན་རྟོགས་འཇམ་དབྱངས་ཞལ་མཐོང་།
དང་སྟོང་པའི་དབང་པོ་གཉིས་སྦྱོར་བ་སྟེ། དོན་དེ་དག་རྗེས་མཐུན་པ་ཡོད་པས།
སྔགས་ཀྱི་སྐྱེས་བུ་ཐམས་ཅད་ཅེས་པ་རྒྱུད་སྡེའི་རྣལ་འབྱོར་ཐམས་ཅད་ལ་རྡོ་རྗེ་
གསུམ་ལྡན་དང་དབང་པོ་གཉིས་སྦྱོར་དགོས་པ་ནི་རྡོ་རྗེ་འཆང་གི་བཞེད་པར་
རྟོགས་སོ། །དེ་ཡང་འདིར་ཨ་ཧཾ་ཞེས་པའི་ང་རྒྱལ་འཛིན་དགོས་པས་རྣལ་འབྱོར་
པ་རང་གི་སྒོ་གསུམ་ལས་བསྐྱེད་དགོས་པ་ནི་རིགས་པ་ཡིན་ལ། ལུང་ནི། ལེའུ་
བཅུ་གཅིག་པ་ལས། ཡི་གེ་ཧཱུཾ་གྱི་གནས་སྒོམས་ཏེ། །ཞེས་པས་གཞལ་ཡས་ཁང་
སྒོམ་པ་བསྟན་པའི་དེ་མ་ཐག་ཏུ། རྡོ་རྗེ་གསུམ་བྱུང་སྒོམ་པར་བྱ། །ཨོ་ནི་སངས་
རྒྱས་སྐུ་ཡི་མཆོག །ཨོ་ཞེས་སོགས་ཀྱིས་རྒྱས་པར་བཤད། །སངས་རྒྱས་རྒྱུ་དང་
འབྲས་བུ་འབྱུང་། །ཞེས་སོགས་ནས། རྡོ་རྗེ་མི་ཕྱེད་གསུམ་སྒོམས་པའི། །དམ་
ཚིག་དག་གིས་རྫོགས་པར་འགྱུར། །ཞེས་པས་མཇུག་བསྡུས་ཤིང་སངས་རྒྱས་རྒྱུ་
དང་འབྲས་བུ་ནི་རྒྱུ་རྡོ་རྗེ་འཛིན་པ་དང་འབྲས་བུ་རྡོ་རྗེ་འཛིན་པ་སྟེ་དེ་གཉིས་ཀ་ཡི་
གེ་གསུམ་ལས་སྐྱེ་དགོས་ཤིང་། དེ་ཡང་བར་སྲིད་འབྲུ་གསུམ་ལ་དགོངས་པ་དང་།
དམན་ཞབས་པའི་དངོས་གྲུབ་གཏེར་མཛོད་ཀྱི་ལུང་སྔར་དྲངས་པ་དང་། དེའི་རྩ་
རྒྱུད་བསྡུས་དོན་དུ། ད་ནི་ལེའུ་བཅུ་གཅིག་པ་དེ་ཉིད་ལས། རྡོ་རྗེ་གསུམ་བྱུང་སྒོམ་
པར་བྱ། །ཞེས་པའི་དོན་བསྟན་པའི་ཕྱིར་གོང་གི་ཡི་གེ་གསུམ་དབུས་ཀྱི་ཟླ་བའི་
སྟེང་དུ་བབས་པ་ལ་དེ་བཞིན་གཤེགས་པ་ཐམས་ཅད་ཀྱིས་དེ་ལ་གཟིགས་པ་
དང་༑ ཞེས་སོགས་དང་། ཁྱད་པར་ཀུན་ཏུ་བཟང་མོ་ལས། སྐབས་འདིར།
དབུས་ཀྱི་ཟླ་བའི་གདན་ལ་རྣལ་འབྱོར་པ་འབྲུ་གསུམ་གྱི་གཟུགས་བརྙན་གྱི་རྣམ་
པར་བབས་ནས་འདུག་སྟེ། ཞེས་པ་ནས། སངས་རྒྱས་རེ་རེ་འཚང་རྒྱ་བ་ལ་
ཕྱོགས་བཅུའི་སངས་རྒྱས་གཞན་ཐམས་ཅད་ཀྱིས་གྲོགས་མཛད་པར་དམ་བཅས་
-69-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
པས་དེ་དག་བསྐུལ་ཚུལ་དང་། སྐུལ་ནས་བྱོན་པ་རྣམས་དབྱེར་མེད་དུ་འདྲེས་ནས་
དབྱངས་གསལ་དུ་གྱུར་ཚུལ་ཤིན་ཏུ་གསལ་ལོ། །དེ་ལྟར་འབྲུ་གསུམ་མར་མེ་
གཅིག་ལས་གཉིས་ཆད་ཀྱི་ཚུལ་དུ་བབས་པ་སངས་རྒྱས་ཐམས་ཅད་དང་གཅིག་
ཏུ་གྱུར་པ་དེ་དབྱངས་གསལ་གྱི་རྒྱུར་གཏོང་དགོས་པ་ལུང་རིགས་དེ་དག་གིས་ཁ་
བསྐང་ནས། འདིར་ མངོན་ བྱང་ ལྔའི་ངོ་བོ་ ཙམ་ གསུངས་ པ་ ནི། བཅུ་ དྲུག་ ཆ་
སོགས་ཏེ། ཆ་ནི་དབྱངས་དང་ཚོགས་པ་ནི་གསལ་བྱེད་ཀྱི་མིང་དུ་གཞུང་ལུགས་
གཞན་ནས་ཀྱང་འབྱུང་བས། དེ་གཉིས་ལས་བྱུང་བའི་ཟླ་བའི་དཀྱིལ་འཁོར་དག་
ཅེས་པ་གཉིས་ཀྱི་མིང་ཡིན་ལ་དེ་ཡང་འོད་ཟེར་དཔག་ཏུ་མེད་པའི་ཚོགས་ཅེས་པ་
གསལ་བྱེད་དང་། ལྡན་ཞེས་ པས་ དབྱངས་ ཀྱང་བསྟན་ཏེ། མདོར་ན་དབྱངས་
གསལ་སོ་སོ་གཉིས་ལས་བྱུང་ཞིང་མཚན་པའི་ཟླ་བ་གཉིས་དབུས་ཀྱི་སོགས་
བསམ་མོ། །ཆོ་ག་བཞིན་དུ་ཞེས་པ་ནི། དབྱངས་བཅུ་དྲུག་པ་ཕྲག་གཉིས་མཚན་
སོ་གཉིས་དང་། གསལ་བྱེད་བཞི་བཅུ་པ་ཕྲག་གཉིས་དཔེ་བྱད་བརྒྱད་ཅུར་སྔགས་
ཀྱི་རྒྱུད་མང་པོར་འབྱུང་བ་བཞིན་ཞེས་པའོ། །དེ་ཡང་ཀུན་ཏུ་བཟང་མོར་དབྱངས་
གསལ་རེ་རེ་ཞིང་ལུགས་འབྱུང་ལུགས་ཟློག་གི་ཕྲེང་བ་གཉིས་གཉིས་སུ་གསལ་
བར་བཤད་ལ་བདེ་མཆོག་སོགས་སུ་རིམ་པ་གཅིག་ཏུ་བཤད་པའང་ཡོད་མོད།
གཞུང་ཕལ་ཆེར་ན་སྐོར་ལུགས་མི་གསལ་ལོ། །གསལ་བྱེད་སོ་གསུམ་གྱི་སྟེང་དུ་
སྣོན་ཚུལ་ལ་ཡང་མི་འདྲ་བ་མང་དུ་ཡོད་ཀྱང་རང་རེའི་ངག་འདོན་ནི་ཀུན་ཏུ་བཟང་
མོར་བཤད་དོ། །ཟླ་བ་དཀར་ལ་དམར་བའི་མདངས་ཅན་གཅིག་ཏུ་འདོད་པའང་
གཞུང་གཞན་དུ་འབྱུང་བ་ལྟར་མར་མེ་མཛད་ཀྱིས་ཀྱང་གཉིས་མི་གསལ་མོད་རྩ་
བའི་དག ཅེས་པ་དང་ཀུན་ཏུ་བཟང་མོར་རང་རེའི་ངག་འདོན་ཇི་བཞིན་
-70-



ཆོས་དབྱིངས་གསུང་དབང་གི་མངོན་རྟོགས་འཇམ་དབྱངས་ཞལ་མཐོང་།
འབྱུང་ཞིང་དམན་ཞབས་པའི་སྒྲུབ་ཐབས་དང་འགྲེལ་པ་གཉིས་ཀ་ན་གསལ་བ་
ལྟར་ལུགས་འདིའི་གཞུང་མང་པོར་བཤད་དེ་མང་དོགས་ནས་མ་བྲིས་སོ། །
ལུགས་འདི་ཟླ་བ་གཉིས་བརྩེགས་རྒྱས་པར་འབྱུང་བ་བཞིན་རྒྱུད་སམ་བུ་
ཊིར་འབྱུང་བ་ལ་ཀྱེ་རྡོར་པ་རྣམས་མཉམ་སྦྱོར་དང་། བརྟག་གཉིས་སུ་ཟླ་ཉི་ཁ་
སྦྱོར་འབྱུང་བ་ལ་མཉམ་སྦྱོར་དུ་གྲགས་ཏེ་ཕྱི་མ་འདི་དུས་འཁོར་དུའང་འབྱུང་ངོ༌།།
འདིར་རྣམ་ཤེས་ཚོགས་བརྒྱད་ཀྱི་གནས་གྱུར་སོགས་ནི་ཀུན་ཏུ་བཟང་མོ་དང་མར་
མེ་མཛད་དང་དམན་ཞབས་པས་སྐབས་འདིར་མ་བཤད་ཀྱང་། དོན་དང་སེམས་
ཅན་བདག་རྣམ་རིག །འཇུག་པའི་རྣམ་ཤེས་རྣམས་དག་པ། །མེ་ལོང་ལ་སོགས་
ཡེ་ཤེས་ནི། །ཞེས་པ་གནས་གྱུར་གྱི་དོན་དུ་གསུངས་ཤིང་། གཞུང་འདིའི་འོག་གི་
རྣམ་དག་གི་སྐབས་སུ་ཡང་གསལ་བ་ལྟར་རྒྱ་གཞུང་མང་པོ་འབྱུང་བ་ནི། ལུགས་
འདི་རྣལ་འབྱོར་སྤྱོད་པའི་དབུ་མ་པ་དང་སྦྱོར་ཞིང་། ཤཱནྟི་པ་དང་དྲི་མེད་སྦས་པ་
སོགས་ནི་རྣལ་འབྱོར་སྤྱོད་པ་དངོས་ཡིན་པས་ཅིས་ཀྱང་རིགས་སོ། །དེ་ལྟར་ན་
ཚིགས་བཅད་གཅིག་གིས་མེ་ལོང་ཡེ་ཤེས་ལས་བྱང་ཆུབ་པ་བཤད་ནས། དཔལ་
མཆོག་དང་པོའི་སྙིང་པོ་ནི་ཧཱུཾ་ཡིག་དཀར་པོ་སྟེ་དེ་ལས་བྱུང་བའི་རྡོ་རྗེ་བཟང་པོ་
སྐབས་འདིར་ཁ་དོག་ནོར་བུ་དམར་པོ་པད་མ་རཱ་ག་དང་འདྲ་བ་ལ་དཔག་མེད་
སོགས་རབ་ཏུ་གྲུབ་པ་དང་པོའི་ལྟེ་བར་མཚན་པ་དང་ལྡན་པ་ནི་སོར་རྟོག་ཡེ་ཤེས་
སུ་ཀུན་ཏུ་བཟང་མོ་སོགས་དུ་མ་ལས་བཤད་ཅིང་། གཞུང་འདིར་དངོས་སུ་མི་
གསལ་བའི་ཟླ་བ་གཉིས་པོ་དབྱེར་མེད་གཅིག་དུ་གྱུར་པ་མཉམ་ཉིད་ཡེ་ཤེས་ཀྱང་
གཞུང་དེ་རྣམས་སུ་ཤིན་ཏུ་གསལ་བས་ཁ་བཀང་ཞིང་། གཞུང་གཞན་རྣམས་བཛྲ་
ཨཱདྨ་ཀོཉ་ཧཾ། ཞེས་པའི་ང་རྒྱལ་འཛིན་པ་འདི་སོར་རྟོག་གི་འཇུག་ཏུ་བཤད་ཀྱང་ང་
-71-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
རྒྱལ་དང་ལྡན་མཐའ་ཡས་སྤྲུལ་པ་ཡིས་ཞེས་སོགས། དེའི་འོད་ཟེར་གྱིས་སེམས་
ཅན་གྱི་དོན་ནམ་འགྲོ་བའི་དོན་མཆོག་ཏུ་གྱུར་པ་བྱས་པའི་བྱ་གྲུབ་ཡེ་ཤེས་ལ་
སྦྱོར་བར་གསལ་བ་ལྟར་བྱའོ། །ཆོས་དབྱིངས་ཡེ་ཤེས་ཀྱི་ངག་འདོན་རྣམས་ཀྱང་
ཀུན་ཏུ་བཟང་མོ་དང་འདི་གཉིས་སྦྱར་ནས་བཀོད་པ་སྟེ་ཐུབ་པའི་དབང་པོ་ཀུན་
གྱི་སྐུའི་རྡུལ་ཕྲ་རབ་ལས་བྱུང་བ་ཟླ་བ་རྒྱས་སོགས་དམར་བ་ནི་སྐུ་དང་ཞལ་གྱི་
མདོག་གོ །སྣ་ཚོགས་སོགས་མཛེས་པ་ནི་ཕྱག་མཚན་ནོ། ཁམས་སུ་སོགས་
འགྱེད་པ་ནི་འོད་ཟེར་རོ། །རྣམ་ཐར་སོགས་དག་པས་ཞལ་གསུམ། ཤེས་རབ་
ཐབས་ཀྱི་བདག་ཉིད་དག་པས་ཡབ་ཡུམ་ཞལ་སྦྱོར། སྙིང་རྗེ་མཆོག་ནི་རྡོ་རྗེ་ཐེག་
པའི་སྙིང་རྗེ་བདེ་བ་ཆེན་པོ་ནི། དེས་མ་ལུས་པའི་དེ་ཁོ་ན་ཉིད་གཅིག་པོ་སྟོང་པ་
ཉིད་དང་སྦྱར་བའི་གཞིའི་ཡེ་ཤེས་ཀྱི་ངོ་བོ་ཡིན་པས་རིགས་ཐམས་ཅད་ཀྱི་ཁྱབ་
བདག་ཡིན་པའི་ཕྱིར་རིགས་སོ་སོའི་རྒྱལ་བ་རྣམས་བསྐྱེད་བྱེད་ཉིད་ཀྱི་རྒྱུ་རུ་
བསམ་དགོས་པ་མངོན་རྟོགས་སུ་བཀོད་ཅིང་ངག་འདོན་དུའང་ ཐོན་པར་བྱས་
སོ༑ ༑དེ་ནི་ཆོས་དབྱིངས་ཡེ་ཤེས་ལས་བྱང་ཆུབ་པ་སྟེ། ཡ་ཐཱ་ཞེས་པ་ཇི་ལྟར་དང་།
ཏ་ཐཱ་ཞེས་པ་དེ་ལྟར་ཏེ། དེ་བཞིན་གཤེགས་པ་ཐམས་ཅད་ཇི་ལྟར་བ་དེ་ལྟར་
ངའོ༑ ༑སྔ་མའི་སྔགས་དོན་ནི། རྡོ་རྗེའི་བདག་ཉིད་ངའོ་ཞེས་པ་སྟེ། དེ་གཉིས་
ཀུན་ཏུ་བཟང་མོར་གསུངས་ཤིང་། འདིར་ཡང་ཡེ་ཤེས་ཕྱི་མ་གཉིས་ཀྱི་སྔོན་དུ་ང་
རྒྱལ་དང་ལྡན་ཞེས་གསུང་པའང་འདི་ལ་དགོངས་པས་ན། དཔལ་འབྲས་ཀྱིས།
འདིའི་འགྲེལ་པར། ཡེ་ཤེས་སྔ་མ་གསུམ་ལའང་རིམ་པ་བཞིན། ཨོ་ཙིཏྟ་པྲ་ཏི་བོ་
དྷི་ཀ་རོ་མི་དང་། ཨོཾ་བོ་དྷི་ཙིཏྟ་ཨུཏྤ་ཏ་ཡཱ་མི་ཞེས་དང་། ཨོ་ཏིཥྛ་བཛྲ་ཞེས་པ་
གསུམ་ཡང་བསྣན་པ་ལྟར། བུ་སྟོན་རིན་པོ་ཆེས་ཀྱང་མཛད་མོད། དེ་དག་ནི།
-72-



ཆོས་དབྱིངས་གསུང་དབང་གི་མངོན་རྟོགས་འཇམ་དབྱངས་ཞལ་མཐོང་།
རྣལ་འབྱོར་རྒྱུད་ཀྱི་མགོར་འཚང་རྒྱ་ཚུལ་གསུངས་པའི་སྐབས་སུ་འབྱུང་བས།
སེམས་ལ་སོ་སོར་རྟོག་པ་དང་། བྱང་ཆུབ་ཏུ་སེམས་བསྐྱེད་པ་དང་། བརྟན་པའི་རྡོ་
རྗེ་དང་། རྡོ་རྗེའི་བདག་ཉིད་དང་། ཇི་ལྟ་བ་བཞིན་ལས་བྱང་ཆུབ་པ་ཞེས་བཤད་
ལ༑ འཕགས་ལུགས་ལྟ་བུ་དེ་ཉིད་དང་ཟླ་བ་དང་ས་བོན་དང་ཕྱག་མཚན་དང་སྐུ་
རྫོགས་པ་ལས་བྱང་ཆུབ་པ་ཞེས་པ་དང་ཅུང་ཟད་ཉེ་ཡང་། ཡེ་ཤེས་ལྔ་ལས་བྱང་
ཆུབ་པ་འདི་ལྟ་བུ་དང་འབྲེལ་ཆུང་བའི་ཕྱིར་དང་ཡོ་ག་ཇི་བཞིན་འཕགས་ལུགས་
ལ་ཡང་མ་མཛད་པས་མི་དགོས་ལ། འདིར་ཀུན་ཏུ་བཟང་མོ་ཉིད་གཙོ་བོར་བྱ་
དགོས་སོ། །དེ་ལྟར་ན་རྒྱུ་རྡོ་རྗེ་འཛིན་པ་མངོན་བྱང་ལྔ་བསྐྱེད་འདི་ནི། རྩ་རྒྱུད་
ལེའུ་དང་པོའི་ཏིང་ངེ་འཛིན་གྱི་གཙོ་བོ་གསུམ་སྟེ། འདོད་ཆགས་ཆེན་པོའི་ཚུལ་
དང་། ཟིལ་གནོན་རྡོ་རྗེ་དང་། དམ་ཚིག་འབྱུང་བའི་རྡོ་རྗེ་སྟེ། དེ་རྣམས་ལས་འདི་
བར་པའི་དོན་དུ་དམན་ཞབས་པས་བཞེད་པ་ཡིན་ཏེ། །དེ་ལ་སྙོམས་པར་ཞུགས་
མ་ཐག་ཏུ་དེ་ནས་ནམ་མཁའི་དབྱིངས་འདི་ཐམས་ཅད་དེ་བཞིན་གཤེགས་པ་
ཐམས་ཅད་ཀྱི་རྡོ་རྗེའི་ངོ་བོར་གནས་པར་གྱུར་ཏོ་ཞེས་པས་ཡི་གེ་གསུམ་བབས་
པའི་འོད་ཀྱིས་ཕྱོགས་བཅུའི་དེ་བཞིན་གཤེགས་པ་ཐམས་ཅད་མངོན་དུ་གྱུར་པ་
ལ་ཤིན་ཏུ་འབྱོར་པའི་ཕྱིར་རོ། །སྙམ་དུ་དགོངས་སོ། །
གཉིས་ པ་ གཞན་ དོན་ སྙིང་ རྗེའི་ དབང་ བསྐུར་ ལ། ཡབ་ ཡུམ་ རྗེས་
ཆགས་བསྐྱེད། འཇུག་པའི་དཀྱིལ་འཁོར་སྒྲུབ། དེར་སེམས་ཅན་མཐའ་དག་
བཞུགས༑ ཞུགས་པ་ལ་ནང་དབང་བསྐུར། དེ་ ཐམས་ ཅད་ ལྷ་ ཉེར་ གཅིག་ཏུ་
བསྐྱེད༑ དེ་ནས་ས་བོན་གྱིས་དབྱུང་བ་རྣམས་གཞུང་འདིར་འབྱུང་ལ། ཀུན་ཏུ་
བཟང་མོར། ཕྱུང་བའི་སངས་རྒྱས་ཀྱི་ཆེ་བརྗོད་མཛད་པའོ། །དང་པོ་ནི། མཆོག་
-73-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ཏུ་རྗེས་ཆགས་སོགས་ཚིག་བཅད་གཅིག་གིས་ཡབ་ཀྱི་དང་། དེ་ནས་སྤྱན་སོགས་
གཅིག་གིས་ཡུམ་གྱི་རྗེས་ཆགས་བསྐྱེད་པ་ནི་ངག་འདོན་བཞིན་ནོ། །གཉིས་པ་ནི།
རིག་མ་དེའི་སོགས་བསམ་ནས་སོ། །
གསུམ་པ་ནི། ཡིད་ངོར་ལེགས་པར་ཤར་བའི་བློ་ཡིས་སོགས་བྱའོ། །
བཞི་པ་ནི། འདི་ལ་གཞུང་ལ་ལར་གསང་བའི་རྡོ་རྗེ་པད་མའི་དབུས་ཞེས་
འབྱུང་ཡང་། དཔལ་འབྲས་ཀྱི་གསང་བའི་རྡོ་རྗེ་དམ་པའི་དབུས་ཞེས་རྡོ་རྗེ་དམ་པ་
ནི་སངས་རྒྱས་ཐམས་ཅད་ཀྱི་བཞུགས་གནས་དམ་པར་འགྱུར་བ་མེད་པའི་སྟོང་
ཉིད་ཀྱི་རང་བཞིན་ཆོས་འབྱུང་ཞེས་བཤད་དོ། །དེར་རང་བཞིན་གྱི་གནས་ནས་
སྤྱན་དྲངས་པའི་རྣམ་སྣང་སོགས་བྱ་སྟེ། གོ་དོན་ཐམས་ཅད་ངག་འདོན་ན་གསལ་
ལྔ་པ་ནི། མིག་ལ་སོགས་དབང་པོ་དྲུག་པའི་སྙིང་པོ་ལ་སོགས་པར་
སྐྱེད་ཅེས་སྦྱར་ལ། ཀུན་ཏུ་བཟང་པོར་ས་བོན་ལས་ཕྱག་མཚན་ས་བོན་གྱིས་
མཚན་པ་དང་དེ་ལས་སྐུ་རྫོགས་པར་སྐྱེད་པར་བཤད་པས་གྲུབ་ན་བྱ་ཞིང་ས་བོན་
ཙམ་ལས་སྐྱེད་པ་ངག་འདོན་བཞིན་དུ་ངེས་པར་བྱའོ། །གཞུང་འདིར་སྐྱེད་པ་མི་
གསལ་ཡང་དེ་རྗེས་ས་བོན་གྱིས་ནི་དབྱུང་བར་བྱ། ཞེས་པས་དབྱུང་རྒྱུ་གཅིག་སྐྱེ་
དགོས་པར་ཤུགས་ལས་འཕངས་སོ། །
དྲུག་པ་ནི། དེ་རྗེས་སོགས་ནས་རྟ་པ་ལ་སོགས་སོ། །ཞེས་པ་
རྣམས་སླའོ། །
བདུན་པ་ནི། ནམ་མཁར་འཁོད་ནས་བཀའ་དྲིན་རྗེས་སུ་དྲན་པའི་ཚུལ་
གྱིས་ཞེས་སོགས་རྣམས་ཀུན་ཏུ་བཟང་མོར་གསལ་ལོ། །འདིའི་ཡབ་ཡུམ་ཀྱི་རྗེས་
-74-



ཆོས་དབྱིངས་གསུང་དབང་གི་མངོན་རྟོགས་འཇམ་དབྱངས་ཞལ་མཐོང་། །
ཆགས་བསྐྱེད་པ་ནི་ཏིང་ངེ་འཛིན་དང་པོ་དང་། ལྷག་མ་རྣམས་ནི་གསུམ་པ་དང་།
དེའི་འཇུག་གི་ཆེད་བརྗོད་ཀྱིས་བསྟན་པར་དམན་ཞབས་པ་བཞེད་ལ། གསུམ་
པའི་ཞལ་གསུམ་པ་ལྟར་བུ་དེ་བཞིན་གཤེགས་པ་ཐམས་ཅད་གཟིགས་ཞེས་པ་རྒྱུ་
རྡོ་རྗེ་འཛིན་པར་གྲུབ་པ་ལའང་སྦྱར་མོད་ཀྱི། དེ་ནི་བར་དོའི་སྐབས་སུ་ཐ་མལ་པ་
དང་ཤའི་མིག་གིས་མི་མཐོང་བས་མ་ལ་བཟུང་རྗེས་ཀྱི་འདིའི་འབྲས་བུ་འཛིན་པ་
དང་ འཕགས་ལུགས་ ཀྱི་ སྤྲུལ་སྐུར་བསྒྱུར་བ་ལ་སྦྱར་ན་ཤིན་ཏུ་ འབྱོར་ ཞིང་
འཕགས་ལུགས་ཀྱི་བར་དོ་དེ་གཞིའི་བར་དོའི་ངོ་བོ་དང་མཐུན་པར་མ་ཟད་རྣམ་
པ་མཐུན་པར་སྒོམ་པ་དང་ལོངས་སྐུའམ་སྒྱུ་ལུས་ཙམ་གྱི་སྨིན་བྱེད་དངོས་ཡིན་
པས་ལོངས་སྐུ་ཞལ་གཅིག་ཕྱག་གཉིས་པ་ཡིན་པར་རྒྱུད་ཚིག་དེས་ཤུགས་ལ་
འཕངས་སོ། །ཐ་མར་མངལ་འཛིན་ཚུལ་ནི་བཤད་མ་ཐག་པའི་བར་ལ་བར་དོའི་
ང་རྒྱལ་གྱི་གཙོ་བོ་ནི་ནམ་མཁའི་བར་དོ་ཉིད་ལ་བཟུང་ནས་དེས་བསམ་བཞིན་དུ་
སྲིད་པ་འཛིན་པའི་ཚེ་དམ་པ་ཏོག་དཀར་གྱིས་གཟིགས་པ་རྣམ་པ་ལྔ་ལ་སོགས་
པས་གང་དུ་སྐྱེ་བ་བཞེས་པའི་གནས་ཁྱད་འཕགས་སོགས་བར་དོའི་སྣང་ཞེན་གྱི་
ངང་ནས་བསྒྲུབས་ཏེ། ཨོཾ་ཨཱ༔ཧཱུྃ་ཞེས་བྱ་བའི་བར་དོའི་སེམས་ཉིད་ནི་ཕ་མའི་
ཆགས་སེམས་མཚོན་བྱེད་དམར་སེར་གྱི་འོད་དང་ལྡན་པའི་ཧོ་གཉིས་དང་སྤེལ་བ་
སྟེ་ཡི་གེ་གསུམ་སྟེང་འོག་ཏུ་བརྩེགས་པའི་སྟེང་དང་འོག་ཏུ་ཧོ་གཉིས་ཀྱིས་བརྒྱན་
པ་ནི་མངལ་འཛིན་མཁན་ཡིན་ལ་འཛིན་ཚུལ་ནི་ཀུན་ཏུ་བཟང་མོ་སོགས་དང་ཁྱད་
པར་དཔལ་འབྲས་འགྲེལ་པར་འབྱུང་བ་ངག་འདོན་དུ་བཀོད་པའི་ཆོ་ག་བཞིན་དུ་
འཇུག་པ་ཡབ་ཀྱི་ཞལ་ནས་ཞུགས་མ་ཞུ་བར་ཡི་གེའི་གཟུགས་དེ་ཉིད་ཤེས་རབ་
ཀྱི་པད་མར་ཞུགས་པའོ། །འདི་ལ་བར་དོས་མངལ་འཛིན་ཚུལ་ཆོས་མངོན་པ་
-75-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
དང་སྡོམ་འབྱུང་སོགས་ཀྱི་རྒྱུད་དུ་རྒྱས་པར་འབྱུང་བ་བྲིས་ན་མང་བར་འགྱུར་བས་
བཞག་གོ །
འདིར་ཡང་དམན་ཞབས་པས་སྔར་གྱི་བར་སྲིད་ཀྱི་ཡི་གེ་གསུམ་ལས་ལྷ་
སྐྱེད་པའི་རྒྱུ་མཚན་གྱི་རྒྱུད་རྣམས་སྦྱར་རོ། །དཔལ་འབྲས་ཀྱི་རྡོ་རྗེ་འཛིན་པའི་
དོན་གཉིས་ནི་གཙོ་བོར་ཕ་མའི་རྣལ་འབྱོར་དུ་བསམ་ནས་རྟེན་འབྲེལ་མ་སྦྱར་རོ།།
གསུམ་པ་སྐྱེ་བ་སྤྲུལ་སྐུ་ལ། ཡབ་ལ་སྦྱར་བ་བསྙེན་སྒྲུབ་ཆུང་བ་བཞི། ཡུམ་ལ་
སྦྱར་བ་བསྙེན་སྒྲུབ་འབྲིང་པོ་བཞི། རྗེས་ཆགས་དང་པོ་སྦྱོར་བའི་ང་རྒྱལ་བཟུང་
བའོ༑ ༑དང་པོ་ལ་ཡབ་ཀྱི་ཕུང་ཁམས་རྫོགས་པ་བསྙེན་པ། མིག་སོགས་གྲུབ་པ་
ཉེར་གཅིག་སྒྲུབ་པ། སེམས་དཔའ་གསུམ་བརྩེག་ལས་དབང་བསྐུར། རྒྱས་
བཏབ་པ་སྒྲུབ་ཆེན་ནོ། །དང་པོ་ལ་མངལ་དུ་ཞུགས་པས་དཀར་དམར་སེམས་
གསུམ་འདུས་པའི་ཐིག་ལེར་ཞུ་བ། དེ་རང་གི་ཚད་མེད་བཞི་ལྷ་མོར་གྱུར་པས་
བཞེངས་ པར་བསྐུལ་བ་འོད་གསལ་ རྐྱང་ པའི་སྐྱོན་ གཟིགས་ནས་སྤྲུལ་སྐུར་
བཞེངས་པའོ། །དང་པོ་ནི། པད་མའི་ནང་དུ་ཞུགས་ཚུལ་གཞན་དང་མཚུངས་པ་
འམ་མཉམ་པ་མེད་པས་ན་ཤེས་རབ་ཀྱི་ཆགས་པས་ངག་འདོན་བཞིན་ཞུ་བར་
གྱུར་པ་དང་དེའི་སོགས་ཡབ་ཡུམ་གཉིས་ཀ་ཡང་ཟླ་བ་ཞུ་བ་ལྟར་བྱས་པར་གྱུར་
པ་ནི། མཛོད་དུ། རྣམ་པར་ཤེས་པ་སྐྱེ་བ་ཡིན། །ཞེས་བཤད་པ་ལྟར་རྣམ་ཤེས་ཀྱི་
ཡན་ལག་སྦྱོང་བའོ། །
གཉིས་པ་ནི། དེ་ལྟར་སྐུ་ཐིག་ལེ་དང་། ཐུགས་འོད་གསལ་དུ་ཞུགས་པ་
མཐོང་བ་དང་། གཞན་དོན་གཙོ་བོར་བྱེད་པའི་སེམས་བསྐྱེད་ཀྱི་ཆ་ཤས། ཚད་
མེད་བཞི་པོ་སྤྱན་ལ་སོགས་པའི་ལྷ་མོ་བཞིར་གྱུར་པ་རྣམས་ཀྱིས་ནི་ལེའུ་བཅུ་
-76-



ཆོས་དབྱིངས་གསུང་དབང་གི་མངོན་རྟོགས་འཇམ་དབྱངས་ཞལ་མཐོང་།
བདུན་པ་ལས་འབྱུང་བ་བཞིན་དུ་སྙན་པའི་གླུ་ཡི་སོགས་ནི། སེམས་ཅན་སོགས་
ཏེ༑ འདི་ལ་མཱ་མ་ཀིས། སྲིན་པོའི་མཚམས་ནས་ཚིགས་བཅད་དང་པོ་དང་། སྤྱན་
མས་མེ་མཚམས་ནས་ཚིགས་བཅད་གཉིས་པས་བསྐུལ་བར་གསུངས་ཤིང་། རྩ་
རྒྱུད་དུ་ཡང་མཱ་མ་ཀི་དང་པོར་བྱུང་བ་དང་། ཚིགས་བཅད་དང་པོའི་ཐུགས་དང་
གཉིས་པས་སྐུ་ལ་བསྐུལ་བ་འདུག་པས་མཱ་མ་ཀིས་ཐོག་མར་སྐུ་ལ་བསྐུལ་བ་
འདུག་པས། མཱ་མ་ཀིས་ཐོག་མར་སྐུལ་བ་ཉེ་ཡང་། རྩ་བ་འདིར། སྤྱན་མ་སོགས་
ཞེས་དང་དཔལ་འབྲས་ཀྱིས་ཀྱང་ལུས་སེམས་ལྟ་བུ་དང་། སེམས་ལུས་ལྟ་བུར་
སྒོམ་པར་གསུངས་པ་ལྟར་ངོ་བོ་གཅིག་པས་སྐྱོན་མེད་པར་བཤད་དོ། །རྒྱུད་ཚིག་
ནི༑ སེམས་ཅན་ནི་སེམས་ལྡན་ཏེ་སེམས་ཀྱི་ཁམས་དབྱིངས་ན་གནས་པ་རྣམས་
ཀྱི་ནང་ན་མཆོག་དུ་གྱུར་པས་དབང་ཕྱུག་ཁྱོད་ནི་སྒོ་གསུམ་གཞན་དང་དབྱེར་མི་
ཕྱེད་པས་རྡོ་རྗེའི་ཐུགས་ཁྱོད་བདག་ལ་སྐྱབ་དགོས་ཏེ། བདག་ཡབ་དང་སྦྱོར་བའི་
དགའ་བ་སོགས་འདོད་པས་སོ། །དེ་ལྟར་མིན་ན་བདག་འགུམ་པའི་ཕྱིར་མགོན་
པོ་སོགས་བཞེད་ན། སེམས་ཅན་ཐམས་ཅད་ཀྱི་ཡབ་ཆེན་དང་གཉེན་མཆོག་ཁྱོད་
སྐུ་བསྟན་པས་བདག་སོགས་སྐུ་རྡོ་རྗེའི་གཙོ་བོར་གྱུར་པའི་རྡོ་རྗེའི་སྐུ་ཁྱོད་སྤྲུལ་སྐུ་
ཐུན་མོང་བའི་སྡེ་སྣོད་གསུམ་སོགས་བཀའི་འཁོར་ལོ་ནི་སེམས་ཅན་དམན་
མཆོག་ཀུན་ལ་ཕན་ཞིང་མཐར་ཐུག་གི་སངས་རྒྱས་ཀྱི་དོན་དུ་བྱང་ཆུབ་དོན་དམ་
པ་སྟེ་ཟུང་འཇུག་བཤད་པས་སྐལ་བ་མཆོག་ལ་རྗེས་སུ་ཕན་བརྩོན་པ་ཞེས་བོས་
པས་སྔ་མ་བཞིན་ནོ། །གསུང་སྟེ་གསུང་གིས་ཕན་པ་ཙམ་སྐུས་མི་ཕན་པས་ཀུན་
ལ་སོགས་རབ་དགའི་སྤྱོད་པ་ཐོག་མཐའ་བར་ཀུན་ཏུ་བཟང་པོ་ནི་གཉིས་སྦྱོར་
མཆོག་གོ རྡོ་རྗེ་འདོད་པ་ནི་དགོས་འདོད་ཐམས་ཅད་འབྱུང་བའི་ཕྲིན་ལས་རྡོ་རྗེ་
-77



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
སྟེ༑ ཕྲིན་ལས་ནི་སངས་རྒྱས་རྣམས་ཀྱིས་སྒྲུབ་དགོས་པའི་དམ་ཚིག་མཆོག་ཡིན་
ལ་དེ་སེམས་ཅན་ལ་ཕན་པའི་དོན་ཆེན་པོ་ཡིན་ཞིང་། དེ་ཡང་བསྒྲུབ་བྱ་སེམས་
ཅན་ཐམས་ཅད་ལ་ཡང་དག་སོགས་གཟིགས་པས་ཕྲིན་ལས་འཇུག་དུ་རུང་བར་
མཁྱེན་ན་ཁྱེད་ཀྱིས། གལ་ཏེ་སོགས་ཏེ། ཡོན་ཏན་རིན་ཆེན་མང་པོའི་གཏེར་གྱུར་
ནི༑ ༑སྒྲོན་གསལ་དུ་སྒྲོལ་མ་རང་གི་ཆེད་བརྗོད་དུ་བཤད་ལ། འདིའི་འགྲེལ་པ་
རྣམས་སུ་ཕྲིན་ལས་མཛད་པ་པོ་ལ་སྦྱར་རོ། །
གསུམ་ པ་ ནི། དེ་ནས་མཉམ་གཞག་ འོད་གསལ་རྐྱང་ པའི་ངང་དུ་
བཞུགས་ན་སེམས་ཅན་གྱི་དོན་མི་འབྱུང་བར་གཟིགས་ནས་ཚད་མེད་ཀྱི་ངོ་བོ་རུ་
བྱས་པས་ཐུགས་འོད་གསལ་ལས་བཞེངས་ཏེ་ཇི་ལྟ་ཇི་སྙེད་ཀྱི་ཆོས་ཀུན་སྣང་ལ་
རང་བཞིན་མེད་པའི་རྫུན་པ་སྒྱུ་མ་སོགས་རིག་ཅིང་དེ་ལྟར་མ་རྟོགས་པའི་སེམས་
ཅན་ལ་ཐུགས་བརྩེ་བས་སྤྲུལ་སྐུར་བཞེངས་པར་མཛད་དོ། །དེ་ཡང་མངལ་དུ་
ནུར་ནུར་པོ་སོགས་གནས་སྐབས་ལྔ་དང་ཆ་མཐུན་པར་ཐིག་ལེ་ས་བོན་དང་དེ་
ཕྱག་མཚན་དང་དེའི་སྤྲོ་བསྡུས་སེམས་ཅན་སངས་རྒྱས་ལ་བཀོད་ཅིང་སྔར་བྱོན་
ཟིན་གྱི་སངས་རྒྱས་དང་བཅས་པ་སྒོམ་རྒྱུའི་སྐུའི་རྣམ་པར་སྤྱན་དྲངས་ནས་ཐིམ་པ་
ཡོངས་སུ་གྱུར་པ་ལས་སྐུ་རྫོགས་པར་སྐྱེད་པ་ནི་མངལ་དུ་ཟླ་བ་བདུན་བརྒྱད་ནས་
མིག་སོགས་འགྲུབ་པར་གསུངས་པས་དེ་དག་མ་གྲུབ་གོང་གི་ཁམས་ལྔ་དང་ཕུང་
པོ་ལྔ་རྫོགས་པ་དང་མཐུན་པར་སྒོམ་པའོ། །དེ་ཡང་བར་དོའི་ཆ་སྔ་མ་ལ་ཕྱོགས་
བཅུའི་སེམས་ཅན་གྱི་དོན་ལ་བཞུགས་པའི་སངས་རྒྱས་ཐམས་ཅད་བཅུག་ནས་རྒྱུ་
རྡོ་རྗེ་འཛིན་པར་གྱུར་ཞིང་། དེ་ཡབ་ཡུམ་ཀྱང་བར་སྲིད་ཀྱི་ཆ་རྙིང་མ་དང་རོ་
གཅིག་ཏུ་གྱུར་པའི་ཐིག་ལེ་ས་བོན་དུ་གྱུར་པ་ལ་ཡང་སངས་རྒྱས་ཐམས་ཅད་
-78-



ཆོས་དབྱིངས་གསུང་དབང་གི་མངོན་རྟོགས་འཇམ་དབྱངས་ཞལ་མཐོང་།
བཅུག་པས་རང་ཉིད་སངས་རྒྱས་མཐའ་དག་འདུས་ནས་ཕྱི་རོལ་ན་སངས་རྒྱས་
མེད་པར་གྱུར་མོད། བློ་ལྷན་སྐྱེས་འཁྲུལ་པ་ལ་ད་དུང་ཕྱི་རོལ་ལྷར་ཞེན་འབྱུང་
པས་འོག་ནས་སྐྱེད་མཁྱེད་སྐུ་གསུང་ཐུགས་བྱིན་བརླབས་དང་། ཁྱད་པར་ཡེ་ཤེས་
དགུག་གཞུགས་སོགས་རེ་རེ་ལའང་སངས་རྒྱས་ཐམས་ཅད་སྐབས་དེ་དང་དེའི་
ལྷའི་རྣམ་པར་འཇུག་པ་ནི་མངོན་རྟོགས་ཕལ་ཆེར་ལ་ཡང་སངས་རྒྱས་བྱང་སེམས་
ཀྱི་བྱིན་བརླབས་མུ་མཐའ་མེད་པར་འཇུག་པའི་ཐབས་སོ། །དེ་ལ་རྩ་བ་འདིར།
སྣང་སོགས་གྱུར་པ་ནི། ཐིག་ལེ་གཡོ་བ་དེ་ཉིད་ས་བོན་མཾ་དུ་སྒོམ་པའོ། །དེའི་
འོད་ཟེར་སོགས་ནས་ཨུཏྤལ་སྔོན་པོ་ཤིན་ཏུ་རྒྱས་པ་འོད་ཟེར་མཐའ་ཡས་པ་དང་
ལྡན་པའི་གཞུ་བསྣམས་པའི་བར་ནི་ཚིག་དོན་རྟོགས་སླ་ལ། འདིར་གཞུང་འདི་
དང་མར་མེ་མཛད་ཀྱིས་ཆོ་ག་གསུམ་བསྐྱེད་ཀྱི་ཕྱག་མཚན་རལ་གྲི་དངོས་སུ་མ་
ཐོན་ཡང་ཀུན་ཏུ་བཟང་མོར་རང་རེའི་མངོན་རྟོགས་ངག་འདོན་བཞིན་དུ་རྒྱས་
པར་གསུངས་ཤིང་དངོས་གྲུབ་གཏེར་མཛོད་དུ་མི་བསྐྱོད་པ་བཅུ་དགུ་མའི་དབང་
དུ་བྱས་ནས་ཟླ་ཉིར་གྱུར་པའི་ཡི་གེ་ཧཱུཾ། །རྡོ་རྗེ་སྔོན་པོ་ཅུང་ཟད་གདེངས། ཞེས་
དང་༑ བསྡུས་དོན་རིག་བྱེད་སྒྲོན་མེར་ཡང་འདིའི་ཐད་དུ་མཱ་མ་ཀཱི་ལ་སོགས་པ་
བཞི་ཕྱུང་སྟེ་གླུས་བསྐུལ་ནས་དེ་ལ་ཐིམ་པར་བྱའོ། །དེ་ནས་ལེའུ་བཅུ་གཉིས་པ་
ལ་སོགས་པའི་མཾ་ལ་སོགས་པ་ས་བོན་དུ་གྱུར་ཏེ་དེ་ལས་རལ་གྲི་ལ་སོགས་
པའི་ཕྱག་མཚན་ས་བོན་གྱིས་མཚན་པའི་འོད་ཀྱིས་དེ་བཞིན་གཤེགས་པ་རྣམས་
འཇམ་པའི་དབྱངས་ལ་སོགས་པའི་གཟུགས་སུ་བྱས་ཏེ་དེ་ལ་ཐིམ་པ་དེ་རྣམས་
ཡོངས་སུ་གྱུར་པ་ལས་འཇམ་པའི་རྡོ་རྗེ་ལ་སོགས་པའི་ལྷའི་གཟུགས་སུ་བསྒོམ་
པར་བྱའོ། །ཞེས་གསལ་བར་བཤད་དོ། །འདིར་དཔལ་འབྲས་ཀྱིས་ཁ་ཅིག་མི་
-79-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
བསྐྱོད་པ་དང་བཏུན་ནས་འཇམ་རྡོར་ཡང་ཞལ་གཡས་དཀར་གཡོན་དམར་འདོད་
པ་དང་འདིར་ཕྱག་མཚན་ལ་གཡས་གཡོན་གསལ་ཁ་མ་བཤད་ཅིང་འཕགས་
ལུགས་ལ་རལ་གྲི་གཡོན་དུ་འབྱུང་བ་འགའ་རེས་འཁྲུལ་ནས་ཕྱག་མཚན་གཡས་
གཡོན་གོ་ལྡོག་པ་དང་རྡོར་དྲིལ་ཐབས་ཤེས་ཀྱི་རྟགས་ཀྱི་གཙོ་བོ་ཡིན་པས་རྩ་
ཕྱག་ཏུ་རྡོར་དྲིལ་གཏོད་པ་རྣམས་ལུགས་འདི་ལའང་བྱུང་བ་ལ་དགག་པ་ལེགས་
པར་བྱས་པ་ནི་ཤིན་ཏུ་རིགས་པ་ཡིན་ནོ། །མ་ལུས་རིགས་རྣམས་འགྲོ་བ་ནི། །སྐུ་
ལ་གཤེགས་པ་གཤེགས་མ་སེམས་དཔའ་སེམས་མ་ཁྲོ་བོ་ཁྲོ་མོ་ཞི་རྒྱས་དབང་
དྲག་གི་སྐབས་དང་མཐུན་པ་འཕྲོ་བའོ། །སྐྱོབ་པ་ནི། སྐྱོབ་པ་ཉིད་གཟིགས་ལམ་
གསུངས་བ། །ཞེས་སོགས་ཀྱི་དོན་ནོ། །ནམ་མཁའ་མ་ལུས་པའི་དཀྱིལ་འཁོར་གྱི་
ཁོངས་སུ་ཕྲིན་ལས་འཇུག་པ་ཡིན་ནོ། །དངོས་པོ་ཐམས་ཅད་བཟུང་བ་ཕྱི་དོན་
དང་དེའི་འཛིན་པའི་ཡུལ་དང་ཡུལ་ཅན་ཚུགས་ཐུབ་དང་བྲལ་བས་འཁོར་བའི་
ཆོས་རྣམས་དངོས་པོ་མེད་པ་ཉིད་དུ་རིགས་ཅིང་། དེས་སྟོང་པའི་རྣམ་པར་བྱང་བ་
འགོག་པ་ལའང་བདེན་པར་མངོན་པར་ཞེན་པ་མེད་པའི་ལྟ་བ་ལེགས་པར་རྟོགས་
པའི་བློས་བྱིན་སོགས་ཏེ། དྷརྨ་ནི་ཆོས། དྷརྟུ་ནི་དབྱིངས། སྭ་བྷཱ་བ་ནི་རང་གཞིན།
ཨཱཏྨ་ཀནི་བདག་ཉིད་ཨ་ཧཾ་ནི་ངའོ། །འཇམ་དབྱངས་སུ་གསལ་བ་ང་ནི་འཁོར་
འདས་དབྱེར་མེད་པའི་ཆོས་དབྱིངས་ཀྱི་རང་གཞིན་གྱི་བདག་ཉིད་དོ། །ཞེས་བློས་
བརྟན་པར་བྱེད་པ་སྟེ་རྫོགས་བྱང་ལ་ཁད་ཉེ་བས་བསྙེན་པ་སྟེ། གཙོ་བོ་ཙམ་ལ་
གསལ་སྣང་འདོན་པས་ཆུང་ངུ་རྒྱུ་མཐུན་རྒྱུ་དང་འདྲ་བའོ་ཞེས་བཤད་པ་ལྟར། རྒྱུ་
རྡོ་རྗེ་འཛིན་པ་དང་བར་དོའི་སྒོ་གསུམ་ལས་གྲུབ་པ་དང་ཕྱག་དྲུག་དང་ཞལ་
གསུམ་པ་སོགས་སུ་འདྲ་བས་རྒྱུ་མཐུན་གྱི་འབྲས་བུའོ། །
-80-



ཆོས་དབྱིངས་གསུང་དབང་གི་མངོན་རྟོགས་འཇམ་དབྱངས་ཞལ་མཐོང་།
གཉིས་པ་ནི་དེ་འོག་སོགས། ཇི་བཞིན་དཀར། །ཞེས་པ། མིག་དབང་
སོགས་ཀྱི་ངོ་བོར་སྒོམ་ཞིང་ས་སྙིང་སོགས་དྲུག་པོ་རྣམ་སྣང་སོགས་ལྔ་རྒྱུ་རྡོ་རྗེ་
སེམས་དཔའ་སྟེ་དྲུག་པོ་དང་ཞལ་ཕྱག་ཇི་བཞིན་བྱེད་ཞེས་ པར་ཟད་ལ་ངག་
འདོན་རྒྱས་པ་ཀུན་ཏུ་བཟང་མོ་ཇི་བཞིན་ནོ། །འདིར་སོགས་སྒྲས་འཁྲུལ་ནས་ཁ་
ཆེ་རིན་ཆེན་རྡོ་རྗེས་དཀྱིལ་འཁོར་པའི་ལྷ་ཐམས་ཅད་ལུས་ལ་འགོད་པར་བཤད་
པ་ནི། རྩ་རྒྱུད་ལས། རྡོ་རྗེའི་སེམས་བསྐྱེད་རྣམ་པར་དཔྱད། །ཅེས་པ་ལྟར། ཀུན་
ཏུ་བཟང་མོ། མར་མེ་མཛད་དམན་ཞབས་པ་རྣམས་ཀྱིས་དྲུག་ཉིད་དུ་བཤད་པ་
དང་འགལ་བས་མི་རིགས་སོ། །དེ་ནི་སྔ་མ་ལས་ཉེ་ཞིང་ལྷག་པར་སྒྲུབ་པས་ཉེར་
སྒྲུབ་དང་། རྣམ་སྨིན་ལུང་དུ་མ་བསྟན་ཆོས། །སེམས་ཅན་བརྗོད་ལུང་བསྟན་ཕྱིས་
བྱུང་༑ ༑ཞེས་དབང་པོ་གཟུགས་ཅན་རྣམ་སྨིན་དུ་བཤད་པས་དེའི་འབྲས་བུའོ།།
གསུམ་པ་ནི། རྡོ་རྗེ་གསུམ་བྱིན་གྱིས་བརླབས་པ་སྟེ་འདི་ལ་རང་གི་གནས་གསུམ་
དུ་བསྐྱེད། ཕྱི་ནས་བཀུག་པ་ལ་མཆོད། གསོལ་གདབ་ང་རྒྱལ་སོ་སོར་བྱ་བའོ། །
དང་པོ་ནི། དྲི་མེད་རང་སྙིང་ཟླ་བའི་ཞེས་སོགས་ཏེ། རང་གི་སྙིང་ཁར་ཟླ་
བ་དྲི་མ་མེད་པ་ལ་གནས་པའི་རྡོ་རྗེའི་ལྟེ་བའི་དབུས་སུ་ཡི་གེ་ཧཱུྃ་ཉིད་ཐུགས་ཀྱི་རྡོ་
རྗེ་ཞེས་སོགས་ཀྱིས་ཕྱག་མཚན་གསུམ་པ་ས་བོན་སོ་སོས་མཚན་པ་ཉིད་རྡོ་རྗེ་
གསུམ་དུ་བཤད་པ་འདིས་འབྲིང་པོ་དང་བསྡུ་ན་གནས་གསུམ་དུ་འབྲུ་གསུམ་ཙམ་
བཀོད་པ་དང་། རྒྱས་པར་སྤྲོ་ན། ངག་འདོན་ཇི་བཞིན་ཀུན་ཏུ་བཟང་མོར་བཤད་
ལ་དམན་ཞབས་པས་བསྡུས་དོན་དུ་ལྷར་སྐྱེད་པའི་ཐུགས་ཀར་ཡང་ཕྱག་མཚན་
ས་བོན་གྱིས་མཚན་པ་དགོས་པར་རྩ་རྒྱུད་དང་སྦྱར་ནས་གསུངས་སོ། །
གཉིས་པ་ནི། དེ་གསུམ་པོའི་ཐུགས་ཀའི་སོགས་དང་དེ་གསུམ་ཡང་རང་
-81-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
རང་གི་ཤེས་རབ་དམ་པར་འདུས་ཤིང་ སྦྱོར་བའི་འོད་རྣམས་ཀྱིས་ཀུན་ནས་
སོགས་དང་། ཀུན་ཏུ་བཟང་མོར་སྙིང་ཁ་ནས་སྤྲུལ་པའི་ལྷ་མོ་རྣམས་ཀྱིས་མཆོད་
ནས་དེ་དག་མཆོད་ཡུལ་ལ་ཐིམ་པས་བདེ་བ་ཆེན་པོས་མཉེས་པར་བཤད་པས།
ངག་འདོན་གྱི་མཆོད་སྔགས་ཀྱི་རྗེས་ལ། ཞེས་སྙིང་ཁ་ནས་སྤྲུལ་སོགས་ནས་
མཉེས་པར་གྱུར་ཞེས་ངག་དུ་འདོན་པ་བྱུང་། འདིའི་ཀུན་ནས་རྒྱལ་བའི་དབང་པོ་
མཉེས་བྱ་ཞིང་ཞེས་པའི་ཚིག་ཟུར་ལ་ནུས་པ་ཐོན་པར་འགྲོའོ། །
གསུམ་ པ་ ལ། མདོར་ བསྟན་ ནི། ཐུགས་ རྡོ་ རྗེ་ སོགས་ སོ། །རྒྱས་
བཤད་ལ་ཚིགས་བཅད་དང་པོ་གསུམ་པོ་སྤྱན་དྲངས་བའི་རྡོ་རྗེ་གསུམ་ལ་དང༌།
གཉིས་པ་གསུམ་པོ་དེ་དག་དང་ལྷན་ཅིག་བྱོན་པའི་རྒྱལ་བ་སྤྱི་ལ་གསོལ་བ་
འདེབས་པ་སྟེ་སོ་སོར་བཏབ། རྡོ་རྗེ་གསུམ་པོ་དང་རྡོ་རྗེ་ཅན་རང་ཉིད་ལ་རིམ་
བཞིན་བྱིན་གྱིས་བརླབས་པའོ། །དེ་ལ་དཔལ་ལྡན་གསུམ་གྱི་དོན་ནི་སྐུ་གསུང་
ཐུགས་ཀྱི་ཡོན་ཏན་རྫོགས་པའི་དཔལ་ལྡན་ནོ། །ཐུགས་སོགས་གསུམ་ནི་མི་
བསྐྱོད་པ་སོགས་གསུམ་སྟེ་རང་རང་གཙོར་བོར་གྱུར་ཀྱང་གསུམ་ཀ་དབྱེར་མི་
ཕྱེད་པ་གསུམ་དུ་སྒོམས་པས་རེ་རེའི་ཡང་གསུམ་ཀ་ཚང་བར་དེང་བདག་སོགས།
ང་རྒྱལ་ནི། དེ་བཞིན་གཤེགས་པ་ཐམས་ཅད་ཀྱི་ཐུགས་རྡོ་རྗེའི་རང་བཞིན་གྱི་
བདག་ཉིད་ངའོ། །ཞེས་སོགས་ཏེ་སངས་རྒྱས་ཐམས་ཅད་རྒྱུད་གཅིག་པའི་དོན་དུ་
ནན་གྱིས་བསྒོམ་པའོ། །དེ་ནི་ཐོབ་བྱའི་བྱང་ཆུབ་དང་ངོ་བོ་གཅིག་ཏུ་སྒྲུབ་པས་
སྒྲུབ་པའོ། །གང་གི་སྟོབས་ཀྱིས་གང་སྐྱེས་པའི། །འབྲས་དེ་སྐྱེས་བུ་བྱེད་ལས་
སྐྱེས༑ ༑ཞེས་པ་ལྟར་རྡོ་རྗེ་གསུམ་དབྱེར་མེད་དུ་སྒོམས་པའི་སྟོབས་ཀྱིས་བྱེད་པ་
ཙམ་གཞན་གྱིས་མ་བྱེད་པས་བྱེད་འབྲས་སོ། །
-82-



ཆོས་དབྱིངས་གསུང་དབང་གི་མངོན་རྟོགས་འཇམ་དབྱངས་ཞལ་མཐོང་།
བཞི་པ་ལ། འདིར་ནམ་མཁའ་ལྟ་བུའི་ངོ་བོ་རྡོ་རྗེ་གསུམ། །ཞེས་
གསུམ་གྱི་སྒྲ་དང་མར་མེ་མཛད་ཀྱིས་ཡེ་ཤེས་སེམས་ཐུགས་སྙིང་འོད་ཀྱིས། །
ཕྱོགས་བཅུའི་མགོན་པོ་ཡང་དག་བསྐུལ། །ཞེས་སོགས་དང་། དངོས་གྲུབ་གཏེར་
མཛོད་དུ་ཡེ་ཤེས་སེམས་དཔའི་ས་བོན་གྱི་འོད་ཀྱིས་ཕྱོགས་བཅུའི་མགོན་པོ་
བསྐུལ་ཞེས་པ་ཙམ་ལས་ཡེ་ཤེས་སེམས་དཔའི་ཞལ་ཕྱག་སོགས་མི་གསལ་ཡང་
ཀུན་ཏུ་བཟང་མོར་ངག་འདོན་ཇི་བཞིན་གསུང་ལ་རིག་བྱེད་སྒྲོན་མེར་དེའི་དུས་སུ་
ཡེ་ཤེས་སེམས་དཔའ་སྒོམ་པར་ཡང་ལེའུ་བཅོ་བརྒྱད་པ་ལས་ཇི་ལྟར་སྙིང་ཁར་
བྱིན་བརླབས་པའི། །ཏིང་ངེ་འཛིན་ཀྱང་དེ་བཞིན་ནོ། །ཞེས་པས་ཐུགས་རྡོ་རྗེ་དང་
གསུང་རྡོ་རྗེའི་བར་དུ་ས་བོན་ས་ལ་སོགས་པའི་རིམ་པས་རང་གི་ལྷ་དང་འདྲ་བར་
སྒོམས་ནས་དེའི་ཐུགས་ཀར་མཚན་མའི་བུམ་པ་ལ་རང་རང་གི་ས་བོན་སྒོམ་མོ། །
ཞེས་ཤིན་ཏུ་གསལ་བར་བཤད་ཅིང་རྩ་བ་འདིར་མི་གསལ་བས་སེམས་དཔའ་
གསུམ་བརྩེག་མི་འདོད་མཁན་གྱི་འགྲེལ་པ་མཁན་པོ་བྱུང་སྣང་བ་དཔལ་འབྲས་
ཀྱིས་བཀག་པ་ནི་ལེགས་མོད། དེས་རྡོ་རྗེ་བཞི་ལ་འདིར་འབྱུང་བཞིའི་གདན་རྒྱས་
པོ་བཤད་པ་ནི་སྐབས་མ་འབྲེལ་ལོ། །དེ་ལྟར་ནམ་མཁའ་ལྟ་བུར་རང་བཞིན་མེད་
པའི་ངོ་བོ་དམ་ཡེ་ཏིང་གསུམ་ཡིན་ལ། དེ་ཐོགས་བཅས་སོགས་ཀྱི་མཚན་ཉིད་དེ་
དག་དང་བྲལ་བར་དམིགས་ནས་དེའི་སྙིང་པོ་ཏིང་ངེ་འཛིན་སེམས་དཔའི་འོད་
ཟེར་རྣམས་ཀྱིས་ཕྱོགས་སོགས་དབང་པོའི་ཚོགས་ཡང་དག་པར་བསྐུལ་བ་སྟེ་སྔ་
མ་ལྟར་མཆོད་ཅིང་བྱང་ཆུབ་རྡོ་རྗེ་སོགས་ཀྱིས་གསོལ་བ་བཏབ་པས་དབང་ལྷའི་
ཐུབ་སོགས་རང་རང་གི་རིགས་ཀྱི་གཙོ་བོས་དབུ་བརྒྱན་པའི་ཅོད་པན་དུ་གྱུར།
འདིར་ཀུན་ཏུ་བཟང་མོ་ལས་བུམ་པ་བོ་དང་ཆུ་ལྷ་ལས་སྐྱེད་པ་དང་ཁྲུས་སྔགས་ལ་
-83-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
སྤྱན་སོགས་བཞིའི་ཕྲེང་སྔགས་དང་སྐུ་ཕྱི་བ་སོགས་བཤད་ཀྱང་སྤྱི་འགྲོ་བཞིན་
བྱས་སོ། །འདི་དག་གིས་ཡེ་ཤེས་རྡོ་རྗེ་འགྲུབ་བར་འགྱུར་ཞེས་སྒྲུབ་ཆེན་ཏེ། བུམ་
ཆུས་དྲི་མ་སྦྱངས་པ་སོགས་ཀྱིས་དེ་དང་བྲལ་བས་བྲལ་བ་བློ་ཡིས་ཟད་པའོ།།
ཞེས་གསུངས་པ་ལྟར་བྲལ་འབྲས་སོ། །བསྙེན་སྒྲུབ་འདི་བཞི་ལ། དགག་བྱ་ཉོན་
ཡིད༑ ཡིད་རྟོག་དབང་ཤེས་ཀུན་གཞི་དང་བཞི་པོ་བདག་འབྲས། མེ་ལོང་།
མཉམ་ཉིད། སོར་རྟོག་བྱ་གྲུབ་བཞིར་བཤད་ནས་སྔར་གྱི་མངོན་བྱང་ལྔ་སྐྱེད་ཀྱི་
སྐབས་དང་མ་མཐུན་པ་ནི། འདིར་དག་བྱ་རགས་རིམ་ནས་སྦྱངས་པས་མཐར་ཡེ་
ཤེས་བཞི་པོ་ཕྲ་རིམ་ལས་འགྲུབ་པ་ལ་ཡང་དགོངས་པ་འདྲ་སྟེ་མངོན་རྟོགས་སུ་
ཡང་བཤད་ཟིན་ཏོ། །
གཉིས་པ་ལ། ཀུན་ཏུ་བཟང་མོར་བར་དོ་ཆ་གཉིས་སོགས་མངོན་བྱང་
ལྔ་སྐྱེད་མན་ཆོད་ཇི་བཞིན་བྱེད་པར་གསུངས་ཤིང་རྗེས་འབྲངས་འགས་ཀྱང་
བཤད་པ་ནི་ཕོ་མོ་གཉིས་ཀ་རྣལ་འབྱོར་པའི་དབང་དུ་བྱས་པ་དངོས་ཀྱི་རིག་མའི་
ལམ་ཡིན་ལ། ཡིད་ངོར་སྒོམ་པ་ལ་ནི་རང་རེའི་ངག་འདོན་ཉིད་ རིགས་ཤིང་།
གཞུང་འདིར་ནི་ཚིག་ཤིན་ཏུ་ཉུང་ཡང་དོན་རྒྱས་ཏེ་དེ་ནས་རང་ལྷ་དང་མཚུངས་
ཞེས་པ་དངོས་ཀྱི་རིག་མ་ལ་སྐྱེད་ཚུལ་རང་ལྷ་དང་མཚུངས་པར་བསྟན་ཅིང་། ཡེ་
ཤེས་ཀྱི་རིག་མ་ལ་རང་སྙིང་པོས་སྤྲུལ་ཞེས་པ་ཆོ་ག་གསུམ་སྐྱེད་བྱས་ནས་ཡང་
དག་ལྟ་བ་བསྙེན་པ། མིག་ལ་སོགས་པ་ས་སྙིང་ལ་སོགས་པས་བགང་བ་ཉེར་
བསྒྲུབ༑ སྐུ་གསུང་ཐུགས་ཀྱི་ཡི་གེ་གསུམ་མོ་ལྷ་སྐྱེད་ནས་རྣམ་པར་བཀོད་ནས་
བྱིན་གྱིས་རློབས་པ་སྒྲུབ་པ། སེམས་དཔའ་གསུམ་བརྩེགས་གིས་དབང་བསྐུར་
ཚུལ་བྱས་པས་ལུས་འོད་དང་ལྡན་པས་སྒྲུབ་ཆེན་སྟེ། གཙོ་བོའི་སྣང་བ་གསལ་
-84-



ཆོས་དབྱིངས་གསུང་དབང་གི་མངོན་རྟོགས་འཇམ་དབྱངས་ཞལ་མཐོང་།
བའི་ངག་ནས་ཡུམ་དང་སྦྲེལ་བས་དེ་རྣམས་བར་མའམ་འབྲིང་པོའོ། །རྩ་བ་འདིར་
དབང་བསྐུར་རྒྱས་བཏབ་མི་གསལ་བས་མི་རིགས་སོ་ཞེ་ན། ཀུན་ཏུ་བཟང་མོར་
གསལ་ཞིང་མར་མེ་མཛད་ཆེན་པོས་ཀྱང་དེ་བཞིན་རྒྱུ་མཐུན་སོགས་བར་མས་རང་
རིག་ཤེས་རབ་རྣལ་འབྱོར་སྦྱང་ཞེས་བཤད་ལ་དེ་དག་མེད་ན་སྒྲུབ་ཆེན་མི་ཚང་
ངོ་༑ ༑ཡུམ་འདི་འཇམ་དཔའི་རྡོ་རྗེ་མ་ཞེས་གསུང་ཀུན་ཏུ་བཟང་མོར་གསུངས་
སོ༑ །དེའི་ལུས་ལ་རིགས་ལྔ་དགོས་པ་ནི། དེ་ཉིད་ཤེས་སོགས་འགྲོ་གསུམ་ཁྱབ།
ཅེས་ཏེ་ལེའུ་བརྒྱད་པར་ན་ཆུང་གཞོན་ནུ་མིག་ཡངས་མ། །གཟུགས་དང་ལང་
ཚོས་བརྒྱན་པ་ནི། །ལོ་གྲངས་ཉི་ཤུ་ལྔ་ལོན་རྙེད། །བྱོལ་སོང་ལས་ཀྱང་རབ་ཏུ་
བརྟག །ཅེས་པས་རིག་མ་དང་། ས་ཕྱོགས་གཙང་ཞིང་རྣམ་པ་དབེན་པའམ། །
རྒྱལ་ཉིད་སྐྱེས་ཞིང་ཞི་བའི་གནས་རྣམས་སུ། །བཤང་གཅི་ཆུ་ལ་སོགས་པས་
བྱུགས་པ་འམ། རྒྱལ་བ་མཆོད་ཕྱིན་རྟག་པར་བྱ། ཞེས་པས་གནས་དང་། ནུ་མའི་
དབུས་བར་སྤྱི་གཙུག་མཐའི་བར། །དེ་ཉིད་ཤེས་པས་ཡང་ན་རྐང་པའི་བར། །ལྟེ་
བ་སྐེད་པ་གསང་བར་རྒྱལ་བའི་སྲས། །རིགས་ལྔ་རྣམས་ནི་དགོད་པར་རབ་ཏུ་
བྱ༑ ༑ཞེས་པའི་དོན་ཏེ། རྣམ་སྣང་ཟླ་བ་དང་གཞན་རྣམས་ཉི་མ་ལ་གནས་པར་
ཀུན་ཏུ་བཟང་མོར་བཤད་ཅིང་། ཡུམ་གྱི་གསང་གནས་ཧཱུྃ་ལས་པད་མ་འདབ་
བརྒྱད་ཟེ་འབྲུ་ལ་ཨས་མཚན་པ་དང་ཡབ་ཀྱི་ཧཱུྃ་ལས་རྡོ་རྗེ་དམར་པོ་ནོར་བུ་ཨོ་
གྱིས་མཚན་པ་གཉིས་ཀའི་བུ་ག་ཕཊ་ཀྱིས་བཀག་པ་ཡང་དེར་གསལ་བར་བཤད་
ཅིང་འདིར་ཨ་ལས་སྣ་ཚོགས་སོགས་རྐང་པ་གཉིས་ཀྱིས་སྔ་མ་དང་། འོག་གི་ཧཱུཾ་
གི་རྡོ་རྗེ་ལས་བྱུང་དྲི་མེད་པའི། །ཞེས་པས་ཕྱི་མ་བཤད་དོ། །ང་རྒྱལ་དང་པོ་སྦྱོར་
བ་དངོས་ནི། རང་གི་ལུས་འདི་ཤེས་རབ་སོགས་ཉིད་དང་ཐབས་དང་བཅས་པ་
-85-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
འབྱུང་བ་ཡིན་ཏེ། བདེ་བའི་རྟེན་དཀར་དམར་གཉིས་ཀས་བརྒྱན་པའོ། །དེ་ཡིས་
སོགས་བྱ་ལ་དེ་ནི་སྙོམ་འཇུག་གི་སྦྱོར་བས་བདེ་བ་སྦྱར་ནས་ཨོ་སོགས་ཏེ་དེ་
བཞིན་གཤེགས་པ་ཐམས་ཅད་ཀྱི་རྗེས་སུ་ཆགས་པའི་རང་གཞིན་གྱི་བདག་ཉིད་
ངའོ༑ ༑ཞེས་པའོ། །ཡང་ན་ཤེས་རབ་དམ་པ་ནི་ཡུལ་སྟོང་ཉིད་ཕྱག་རྒྱ་ཆེན་མོ་
ཡིན་ལ་དེ་ལ་དམིགས་ནས་བསྒོམས་པས་གཉིས་སྣང་ནུབ་ནུས་པ་ལྟར་ལས་རྒྱ་
ཡེ་རྒྱ་ལས་ཀྱང་ནུས་པས་ན་དེ་གཉིས་ནི་དེའི་རྒྱུ་མཐུན་ནོ། །དེ་ཐབས་དང་བཅས་
པ་ལས་བྱུང་བའི་རང་གི་ལུས་ནི་བདེ་ཆེན་ཏེ་དེ་ཡིས་སོགས་སོ། །འདི་ཡན་ལ་
དཔལ་འབྲས་རྡོ་རྗེས་རྟེན་འབྲེལ་ཡན་ལག་བཅུ་གཉིས་སྦྱར་བའི་དང་པོ་གཉིས་
ནི་བཤད་ཟིན་པ་ལྟར་བར་དོ་ནམ་མཁར་བཞག་པ་མ་རིག་པ་གཞན་ཡང་རྫོགས་
པའི་བར་འདུ་བྱེད་མངལ་བཟུང་མ་ཐག་པ་རྣམ་ཤེས་ས་བོན་དང་ཕྱག་མཚན་མིང་
གཟུགས་གཙོ་བོ་གྲུབ་པ་སྐྱེ་མཆེད་དྲུག་མིག་སོགས་རྫོགས་པ་རེག་པ་རྡོ་རྗེ་
གསུམ་བྱིན་བརླབས་ཚོར་བ་དབང་བསྐུར་རྒྱས་བཏབ་སྲིད་པ་ཡུམ་རྫོགས་པར་སྐྱེ་
བ་ལེན་པ་སྙོམས་འཇུག་མཛད་པ་སྲིད་པ་ཞེས་བཤད་ལ་ཕལ་ཆེར་རྒྱུ་མཚན་འདྲ་
ཆོས་སྣང་ཡང་ཕྱི་མ་རྣམས་ལ་དཀའ་བ་དང་རྒྱུད་ཀྱི་ཁུངས་ཀྱང་མ་རྙེད་དོ། །དེ་
ལྟར་ཚད་མེད་སྒོམ་པ་ནས་འདིའི་བར་ལ་དང་པོ་སྦྱོར་བར་གསུངས་ཏེ་ཡབ་ཡུམ་
འདུ་བྱས་ནས་མཉམ་པར་སྦྱོར་བའི་ཏིང་ངེ་འཛིན་གྱི་དང་པོ་ཡིན་པས་སོ། །དེ་
ཡན་ཆད་ནི་རང་དོན་ཕུན་ཚོགས་ཡིན་ཏེ། །སྐུ་གསུམ་གྱི་གོ་འཕང་སྒྲུབ་ཐབས་ཀྱི་
གཙོ་བོ་ཉེ་རྒྱུ་འམ་ཐུན་མོང་མིན་པའི་རྒྱུ་དང་བཅས་པའོ། །
གཉིས་པ་གཞན་དོན་ཕུན་ཚོགས་དཀྱིལ་འཁོར་རྒྱལ་མཆོག་ལ། སྒྲུབ་
པ་དང་མཆོད་པའོ། །དང་པོ་ལ་བསྙེན་པ་ཆེན་པོ་སོགས་བཞི་ལས། དང་པོ་ལ།



ཆོས་དབྱིངས་གསུང་དབང་གི་མངོན་རྟོགས་འཇམ་དབྱངས་ཞལ་མཐོང་།
དམ་ཚིག་པ་སྐྱེད་ཡེ་ཤེས་པ་གཞུག་པའོ། །དང་པོ་ལ་རྟེན་དང་་བརྟེན་པ་མངལ་དུ་
སྐྱེད༑ ཕྲིན་ལས་བྱས་ཏེ་གནས་སུ་དགོད་པའོ། །དང་པོ་ནི། ཀུན་ཏུ་བཟང་མོ་
ལས་ཚངས་པའི་གནས་བཞི་ལ་སོགས་པ་ནས་རྗེས་སུ་ཆགས་པའི་བར་ནི་དང་པོ་
སྦྱོར་བའི་ཏིང་ངེ་འཛིན་ཏོ། །ཡེ་ཤེས་སེམས་དཔའི་ཐུགས་ཀའི་ས་བོན་ལས་འོད་
ཟེར་ཕྱུང་སྟེ་སྤྲོས་པས་དེ་བཞིན་གཤེགས་པ་ཐམས་ཅད་ལ་རེག་སྟེ་འོད་ཟེར་རེག་
པས་བདེ་བ་ཆེན་པོ་ཐོབ་ནས་ཞལ་དུ་ཞུགས་ཏེ་ཟླ་བའི་ཁུ་བའི་གཟུགས་སུ་གྱུར་
པ་རྡོ་རྗེ་ནོར་བུའི་ལམ་ནས་པད་མར་ལྷུང་ངོ༌། ཞུ་བ་དེ་ཡོངས་སུ་གྱུར་པ་ལས་ས་
བོན་མཾ་ཡིག་ལས་མི་བསྐྱོད་པ་གཙོར་བོར་གྱུར་པའི་ལྷ་བཅུ་དགུའི་དཀྱིལ་འཁོར་
གྲུབ་པར་བསམ་མོ། །དེ་ལས་བཛྲ་དྷིཀ་ཞེས་བརྗོད་པས་མི་བསྐྱོད་པ་སྤྲོས་ཏེ་
ཞེས་སོགས་ལ་གསལ་བར་གསུངས་པ་འདིས་རྟེན་དང་བརྟེན་པ་ཐམས་ཅད་མཾ་
ཡིག་ལས་མངལ་དུས་གཅིག་ལ་སྐྱེད་པ་དང་རིམ་གྱིས་གསལ་བཏབ་ནས་སྤྲོ་བར་
བསྟན་ལ་སྤྲོས་ནས་གསལ་འདེབས་པའང་རུང་ཏེ་དེར་ཡང་བཤད་དོ། །དེ་བཞིན་
དུ་མར་མེ་མཛད་དང་དམན་ཞབས་པས་བཤད་པ་ནི་རྩ་བ་འདིའི་དགོངས་པ་ཡང་
ཡིན་ཏེ། །འདི་ལྟར་གཙ་བོའི་སྙིང་ཁར་ཟླ་བ་ལ་གནས་པའི་ཡེ་ཤེས་སེམས་
དཔའི་ཐུགས་ཀའི་སྔགས་ཏིང་ངེ་འཛིན་སེམས་དཔའི་རྣམས་ཀྱིས་ཕྱོགས་བཅུའི་
མ་ལུས་སོགས་བཅུག་ནས་རང་གི་གསང་གནས་ཧཱུཾ་གིས་རྡོ་རྗེ་བྱས་ནས་སྙོམས་
པར་ཞུགས་ཏེ་ཞུ་བ་ལས་བྱུང་བའི་ཐིག་ལེ་དྲི་མ་མེད་པ། ཡིད་ཚུལ་ནི། ཤེས་རབ་
ཏེ་དམ་པའི་མཆོག་ཏུ་གྱུར་པའི་ཆུ་སྐྱེས་ལ་གནས་པ་ནི་རང་གི་སྙིང་པོ་མཾ་ཡིག་
གམ་མི་བསྐྱོད་པ་གཙོ་བོར་བྱེད་ན་ཧཱུཾ་ཡིག་སོགས་ལས་བྱུང་བ་རྟེན་དང་བརྟེན་པ་
མ་ལུས་པའི་རང་གི་དཀྱིལ་འཁོར་པའི་ཚོགས་རྫོགས་པར་བསམ་ནས་སོ་ཞེས་
-87-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
པའོ༑ ༑དེས་ན་དཔལ་འབྲས་ཀྱིས་ལྷ་སོ་སོའི་ས་བོན་སོགས་ཀྱིས་ཆོ་ག་གསུམ་
སྐྱེད་བྱས་ཤིང་ཀུན་མཁྱེན་བུ་སྟོན་གྱིས་ཀྱང་པཎ་ཆུང་འདི་རིགས་གཙོ་བོ་མཛད་
པས་རྒྱབ་རྟེན་གྱི་གཙོ་བོ་དང་འགལ་བ་འགའ་རེ་ཡོད་དོ། །
གཉིས་པ་ལ་རྒྱུ་དང་ཚུལ་ལོ། །དང་པོ་ནི། འོག་ནས་འཆད་པའི་ཆོ་ག་
འདི་ཡིས་ཡིད་གཞན་དུ་མ་གཡེངས་པའི་སེམས་ནི་བརྟན་པོ་དང་དགོས་ཆེད་
འཇིག་རྟེན་སྤྱི་དང་ཞེ་སྡང་ཅན་ལ་སོགས་པར་དགོས་ལ་ཕན་ཞིང་བདེ་བ་སྒྲུབ་
པའི་ཕྱིར་དུ་ཡང་དག་དབྱུང་ངོ༌། །
གཉིས་པ་ལ། གཤེགས་པ་གཤེགས་མ་སེམས་མ་ཁྲོ་བོ་སྤྲོ་བའོ། །དང་
པོ་ནི། བཛྲ་དྷིཀ་ཅེས་པའི་བཛྲ་ནི་རྡོ་རྗེ་སྟེ། མི་ཕྱེད་པའི་དོན་ལ། དེ་ཡང་ཡུལ་
དང་ཡུལ་ཅན་ཆུ་ལ་ཆུ་བཞག་བཞིན་དུ་དབྱེར་མི་ཕྱེད་པ་ཙམ་ནི་ཕར་ཕྱིན་ཐེག་པ་
ལ་ཡང་ཡོད་པས་ཐབས་སྙིང་རྗེ་དང་ཤེས་རབ་སྟོང་ཉིད་རྟོགས་པའི་བློ་ཉིད་བློ་
རྫས་གཅིག་ཏུ་སོང་བ་སྟེ་ཕར་ཕྱིན་ཐེག་པ་ལ་མི་སྲིད་པའི་ཚོར་བ་བདེ་བས་སྟོང་
ཉིད་རྟོགས་པའོ། །དེ་ཡང་ཡེ་ཤེས་ལྔ་ཚང་བ་དྷིཀ་ནི་འཛིན་པ་སྟེ་དེ་ལ་མངའ་བའི་
བརྡར་མཚོན་བྱེད་རྟགས་ཀྱི་རྡོ་རྗེ་ཕྱག་མཚན་གྱི་གཙོ་བོར་འཆང་བས་རྡོ་རྗེ་འཛིན་
པ་མི་བསྐྱོད་པའི། །བྱེད་ལས་སྐྱེ་བོ་དམ་པ་རིགས་མཆོག་ཏུ་གྱུར་པ་ཞེས་ཞེ་སྡང་
ཤས་ཆེ་བའི་དོན་སོགས། སྐུ་མདོག་ནོར་སོགས། ཕྱག་མཚན་དམ་པ་དང་པོ་ནི་
རྒྱུ་རྡོ་རྗེ་འཛིན་པའོ་སྔོ་སེར་དཀར་དམར་ལྗང་ཁུའི་ཁ་དོག་སོགས་ལ་མངའ་བ་
སྤྲོས་ཏེ་སྤྱིར་ཆོས་འཁོར་བསྐོར་བ་སོགས་དང་ཁྱད་པར་ཞེ་སྡང་སྦྱངས་ནས་རང་
གི་ཡེ་ཤེས་ཆོས་དབྱིངས་དང་ཐུགས་རྡོ་རྗེ་ལ་བཀོད་ནས་རྣལ་འབྱོར་པ་བློ་དང་
ལྡན་པས་དཔག་མེད་རྣམས་གཅིག་ཏུ་ལེགས་པར་བསྡུས་ཏེ་སྤྲུལ་པ་པོ་འཇམ་
-88-



ཆོས་དབྱིངས་གསུང་དབང་གི་མངོན་རྟོགས་འཇམ་དབྱངས་ཞལ་མཐོང༌།
པའི་རྡོ་རྗེ་བདག་ཉིད་ལ་ཆུ་དང་ཆུ་སོགས་བཞིན་དུ་སྒོ་གསུམ་གྱི་དངོས་པོ་ཐམས་
ཅད་ཀྱིས་གཞུག་པར་བྱའོ་ཞེས་པས་འཇམ་རྡོར་ཉིད་མི་བསྐྱོད་པར་བསྟན་ཏོ། །
འོ་ན་འཕགས་ལུགས་སུ་གསུང་གི་རིགས་དང་བྱ་རྒྱུད་དུ་སྐུའི་རིགས་སུ་
བཤད་པ་ཅི་ཞེ་ན། ངག་གི་དབང་ཕྱུག་ཡིན་པ་དང༌། རིགས་གསུམ་གྱི་ཐོག་མ་
ཡིན་པས་སོ། །ཛི་ན་ཛི་ཀ་ནི་རྒྱལ་བ་རྒྱལ་བ་སྟེ། དེ་བཞིན་གཤེགས་རིགས་ཡིན་
ལ་དེ་བཞིན་གཤེགས་པ་དང་རྒྱལ་བ་མཚན་གྱི་རྣམ་གྲངས་ཡིན་པ་ལ་གཙོ་བོར་
དགོངས་སོ། །རྒྱུ་རྡོ་རྗེ་འཛིན་པ་སོགས་མཛེས་ལ་འོན་ཀྱང་ཕྱག་མཚན་རྡོ་རྗེའི་
གནས་སུ་འཁོར་ལོ་དང་ལ་སོགས་འདྲ་བར་བསྣམས་པའོ། །དེ་བཞིན་གཏི་མུག་
ཅན་གྱི་དོན་མཛད་པ་ཁ་དོག་དཔག་ཏུ་མེད་པ་སོགས་དང་བློ་དང་ལྡན་པས་
ལེགས་བསྡུས་སོ། །བདག་ཉིད་ལ་མི་འཇུག་སྟེ་ཤར་གྱི་ལིང་ཚེར་པདྨ་དང་ཟླ་
བའི་གདན་ལ་འཁོད་པར་བསམ་མོ། །རཏྣ་ནི་རིན་པོ་ཆེ་སྟེ། འདིའི་དམ་ཚིག་གི་
གཙོ་བོ་སྦྱིན་པ་ཡིན་པས་འདོད་དགུ་འབྱུང་བའོ། །དེ་ཚོར་བ་སྦྱངས་པའི་ཡིད་
ཀྱིས་འཛིན་པས་ན་དྷཱིཀོ གཞོན་ནུ་ནི་འཇམ་དབྱངས་སོ། །རིན་ཆེན་མར་གད་ནི་
ལྗང་སེར་ཆ་དགུ་པའོ། །ཨཱ་རོ་ལིཀ་ནི་ཀུན་ཏུ་རོལ་པའི་མྱོང་བ་སྟེ། ཆགས་པའི་
ཉམས་ཀྱིས་ཡུལ་ཐམས་ཅད་ལ་སྤྱོད་པའོ། །པྲཛྙཱ་ནི་ཤེས་རབ་སྟེ་ཤེས་པ་གོང་
ནས་གོང་དུ་མཆོག་ཏུ་གྱུར་པའོ། །དེ་འདུ་བྱེད་རྣམ་པར་དག་པའི་ཡིད་ཀྱིས་འཛིན་
པས་དྷཱིཀོ སྤྱིའི་ཁྱད་ཆོས་ནི། རལ་པའི་ཅོད་པན་སོགས་ཏེ། ངག་འདོན་དུ་བཀོད་
པའི་རིན་ཆེན་རྒྱན་བརྒྱད་སོགས་ཀུན་ཏུ་བཟང་མོར་བཤད་ལ་འདིའི་དམ་ཚིག་
དོན་ནི་གོ་སླའོ། །རྣམ་སྣང་བརྗོད་ཟིན་པས་གཞན་གསུམ་པོ་ཐམས་ཅད་ཅེས་
སྦྱར་རོ། །
-89-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
གཉིས་པ་ནི། མོ་ཧ་གཏི་མུག དྭེ་ཥ་ཞེ་སྡང་། རཱ་ག་འདོད་ཆགས།
བཛྲ་དམ་ཚིག་གཙོ་བོར་གྱུར་པའི་རྡོ་རྗེ། ར་ཏི་དགའ་མ་སྟེ། དེ་རྣམས་དགྱེས་པ་
སྐྱེད་ཅེས་པ་ཡིན་ལ། དེ་ཡང་རྣམ་པ་གཏི་མུག་སོགས་སུ་སྣང་ཡང་ཉེས་པ་སྐྱེད་
བྱེད་དེ་རྣམས་མ་ལུས་པར་ཟད་པ་ནི་དེ་རྣམས་ཆེན་པོ་སྟེ། མཆོད་པ་ཆེན་པོ་
འདོད་ཆགས་ཆེ། །སོགས་ སོ། །ཚིག་དོན་གཞན་རྣམས་སླ་ལ། སོ་ སོའི་དགོས་
ཆོས༑ ཟླ་བའི་དཀྱིལ་འཁོར་རྫོགས་སོགས་ནི། ལྷ་མཐའ་དག་གི་གདན་དང་རང་
གི་སྐུ་མདོག་ཀྱང་སྟེ་ཞི་བའི་ལས་མཛད་པས་སོ། །གཉིས་པའི་དགའ་བ་ཆེ་
སོགས་ནི་དབང་གི་དང་། གསུམ་པའི་ཡོན་ཏན་རིན་ཆེན་སོགས་ནི་རྒྱས་པའི་
དང་། བཞི་པའི་དྲི་མེད་རིན་ཆེན་འོད་སོགས་ནི་དྲག་པོའི་ལས་མཛད་པས་སོ། །
གཉིས་པ་དང་བཞི་པ་ཕྲིན་ལས་གོ་ལྡོག་པའང་གཞུང་གཞན་དུ་འབྱུང་ངོ༌། །ངེས་
པའི་ཕྱག་མཚན་ནི་འཁོར་ལོ་བཟང་སོགས་ངག་འདོན་བཞིན་ནོ། ། །
གསུམ་པ་ནི། འབྱིན་སྔགས་ཨོཾ་ཨཱཧུཾ་ཞེས་པའི་དེ་ཉིད་གསུམ་གྱིས་ཞེས་
ཏེ་སྐུ་རྡོ་རྗེ་རྣམ་སྣང་དང་སོགས་པ་ཐུགས་དང་ཡོན་ཏན་གསུང་དང་ཕྲིན་ལས་
དང་༑ དྲུག་པ་རྒྱུ་རྡོ་རྗེ་འཛིན་པ་དང་སྐུ་མདོག་ཕྱག་མཚན་ཕལ་ཆེར་འདྲ་ལ་ཐུན་
མོང་མ་ཡིན་པ་མེ་ལོང་སོགས་རང་མིང་གིས་རྟོགས་པར་དགོངས་སོ། །
བཞི་པ་ནི། མ་ཡ་ནི་གཤིན་རྗེ་སྟེ་སྲོག་བདགཔྲཛྙཱ་ནི་ཤེས་རབ་སྟེ་ལྟ་ངན།
པདྨ་ནི་ཆགས་པའི་གནས། བིགྷ་ནི་བགེགས་ཏེ་འམ་ལྷའི་བུའི་བདུད་དོ། །ཨན་
ཀྲྀཏ་ནི་མཐར་བྱེད་དེ་དེ་རྣམས་འཇོམས་པར་མཛད་པའོ། །དགོས་ཀྱི་ཁྱད་ཆོས་
གཤིན་རྗེ་གཤེད་ཀྱི་འོད་དང་ཁ་དོག་ནི་རྐང་པ་དང་པོ་གཉིས། ཕྱག་མཚན་ནི་
གསུམ་པ། བྱེད་ལས་ནི་བཞི་པ་དང་ལྔ་པའི་ཕྱེད། རྒྱན་ཆ་ནི་དེ་མན་ཆད་དོ། །
-90-



ཆོས་དབྱིངས་གསུང་དབང་གི་མངོན་རྟོགས་འཇམ་དབྱངས་ཞལ་མཐོང་།
ཤེས་རབ་མཐར་བྱེད་ཀྱི་འོད་ཟེར་ནི་བླ་མེད་འོད་འཕྲོ། དབྱིབས་ནི་དྲག་ཅིང་
གཏུམ་མོ། །སྐུ་མདོག་ཕྱག་མཚན་སྐུའི་སོགས་མཚན་གྱི་རྣམ་གྲངས་གཞན་གྱིས་
མི་ཐུབ་པའོ། །རྟ་མགྲིན་གྱི་འོད་མདོག་ནི་ཕྱོགས་སོགས་ཕྱག་མཚན་ནི་ ཕྱག་
སོགས་བཞུགས་སྟབས་གདུག་སོགས་བྱེད་ལས་གཞོན་དུ་ཀརྟི་ཀ་དང་ཀུན་འགེད་
སོགས་ཀྱི་ཐུབ་དབང་དུ་གྲགས་པ་རྣམས་འཇིགས་པའི་ཞལ་ཧ་ཧ་སོགས་མཛད་
པའོ༑ ༑བགེགས་མཐར་བྱེད་ཀྱི་འོད་མདངས་སོགས་སོ། །མཚན་ནི་དཔའ་བོ་
བདུད་རྩི་འཁྱིལ་བ་སྐུ་མདོག་ཕྱག་མཚན་མི་བསྐྱོད་སོགས། འཕགས་པ་ནི་ཀུན་
ལ་སྦྱོར་བ་སྟེ་ས་བཅུའི་བྱང་སེམས་ཀྱི་ཚུལ་འཛིན་པས་སོ། །རྣམ་སྣང་སོགས་བཞི་
ནི་རིམ་བཞིན་ཅོད་པན་ནོ། །ཐོ་བ་སོགས་བཞི་པོ་འདི་ཀུན་ལ་ཕྱག་མཚན་མ་
འཛིན་པའི་ གཡས་ ཀྱི་དང་པོ་བསམ་མོ། །ངག་འདོན་གྱི་སྤྱིའི་ ཁྱད་ཆོས་དང་
དགོས་ཀྱི་ཕྲིན་ལས་སོགས་ནི་ཀུན་ཏུ་བཟང་མོ་དང་རིན་ཆེན་རྡོ་རྗེ་དང་ཇོ་བོའི་
གཞུང་སོགས་ནས་བསྡུས་སོ། ཁྱད་པར་དགོས་མཛད་རྣམས་ནི་ཀུན་ཏུ་བཟང་མོ་
ན་གསལ་ལོ། །འདིར་དཔལ་འབྲས་ཀྱི་སེམས་མ་དྲུག་ལ་ སེམས་དཔའ་ཀུན་
བཟང་སོགས་དྲུག་གིས་འཁྱུད་པ་དང་ཁྲོ་བོ་བཞི་ལ་རོ་ལངས་མ་དང་གཞན་གྱིས་
མི་ཐུབ་པ་དང་ཁྲོ་གཉེར་ཅན་དང་རལ་གཅིག་མ་བཞིས་འཁྱུད་པ་དང་། གཤེགས་
པ་གཤེགས་མ་ཡང་ཕན་ཚུན་འཁྱུད་པ་དང་། ཁྱད་པར་སེམས་དཔའ་དྲུག་དཀྱིལ་
འཁོར་གྱི་ཤར་སྒོའི་ངོས་ནས་བྱང་ཤར་གྱི་བར་དུ་སེམས་དཔའི་དཀྱིལ་ཀྲུངས་
ཀྱིས་འགོད་པར་བཤད་པ་ནི། དཀྱིལ་འཁོར་ལྷ་བཅུ་དགུ་མ་ཀུན་ལ་གྲགས་ཤིང་
དམན་ཞབས་པས་དེ་དག་རྩ་རྒྱུད་ཕྱི་མ་དང་བཅས་པ་ནས་འབྱིན་སྔགས་མ་
གསུངས་པས་དཀྱིལ་འཁོར་ལ་དགོད་བྱའི་ལྷ་མ་ཡིན་པར་བཤད་པ་དང་འགལ་



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
བས་ཞབས་ལུགས་སུ་ནི་མི་རིགས་ལ་སྤྱིར་གསང་འདུས་ལྷ་ཉེར་ལྔ་མ་ཡང་དུས་
འཁོར་སོགས་སུ་ནི་འབྱུང་ངོ༌། །དམ་ཚིག་པ་སྐྱེད་ཚུལ་འདི་ལ། རྩ་རྒྱུད་བཅུ་
གཉིས་པ་ལས། ཡང་ནི་རྡོ་རྗེ་བཞི་དག་གིས། །བརྟུལ་ཞུགས་ཅན་གྱི་བསྙེན་པ་
བྱ༑ ༑ཞེས་དང་ལེའུ་བཅོ་བརྒྱ་པ་ལས་དང་པོ་སྟོང་ཉིད་བྱང་ཆུབ་སྟེ། །གཉིས་པ་
ལ་ནི་ས་བོན་བསྡུ། གསུམ་པ་ལ་ནི་གཟུགས་བརྙན་རྫོགས། བཞི་པ་ལ་ནི་ཡིག་
འབྲུ་དགོད། ཅེས་པ་དུས་འཁོར་ཀྱེ་རྡོར་སོགས་ནས་ཀྱང་འབྱུང་བའི་བསྐྱེད་ཆོག་
ཁྱད་པར་ཅན་ཚང་སྟེ་ཐིག་ལེར་ཞུ་བ་དང་། ས་བོན་དུ་གྱུར་པ་དང་། མངལ་དུ་
རྫོགས་པ་དང༌། འབྱིན་སྔགས་ཀྱིས་ཕྱུང་ནས་གནས་སུ་འཁོད་པ་རྣམས་རིམ་
བཞིན་ནོ། །
གཉིས་པ་ལ་ཡེ་ཤེས་པ་སྤྱན་དྲངས་བ་དང་བདེ་སྟོང་དུ་མོས་ནས་བསྲུང་
བ་ དང་། དེ་ ལ་ མཆོད་ནས་ གཞུག་ པའོ། །དང་ པོ་ནི། གཞུག་ བྱ་ དམ་ཚིག་པ་
སོགས་བལྟས་ཤིང་གསལ་བར་བྱས་ནས་འཇུག་བྱེད་ཀུན་ཏུ་བཟང་མོར་མཾ་གྱི་
འོད་ཟེར་གཤིན་རྗེ་གཤེད་ལ་རེག་པས་དེས་རང་འདྲའི་ཡེ་ཤེས་པ་བསྲུང་འཁོར་
གྱི་ཁ་ཅུང་ཟད་ཕྱེ་ནས་སྤྱན་དྲངས་ནང་དུ་ཕེབས་པ་བསྲུང་འཁོར་སྡོམ་པར་མཛད་
ཀྱང་འདིར་སྙིང་པོའི་སྔགས་མཾ་གྱི་འོད་ཟེར་ལྕགས་ཀྱུ་ཡིས་རང་འདྲའི་རྟེན་དང་
བརྟེན་པའི་ཡེ་ཤེས་པ་སྤྱན་དྲངས་ནས་ཤར་སྒོའི་སྟེང་དུ་ཡེ་ཤེས་པའི་བདེ་བར་
གཤེགས་པ་རྣམས་གསལ་བར་བསྒོམ་པར་བྱ་ཞིང་འཇུག་པ་ལ་མངོན་དུ་ཕྱོགས་
པར་བྱའོ། །
གཉིས་པ་ནི། ཡི་དམ་ཐམས་ཅད་ཀྱང་རང་འོད་ཀྱི་ཞལ་སྦྱོར་དུ་
གནས་པས་ཤེས་རབ་སོགས་བདེ་བའི་རོས་གང་བ་སྣང་ལ་རང་བཞིན་མེད་པའི་
-92-



ཆོས་དབྱིངས་གསུང་དབང་གི་མངོན་རྟོགས་འཇམ་དབྱངས་ཞལ་མཐོང་།
དཀྱིལ་འཁོར་གྱི་འཁོར་ལོར་བསམ་ནས་དེ་ནས་གཤིན་རྗེ་མཐར་བྱེད་ལ་སོགས་
པ་ཇི་སྐད་བཤད་པའི་ཁྲོ་བོ་བཞིས་མཚན་སྔགས་ཀྱིས་ཕྱི་འབྲང་གི་བགེགས་
བསྐྲད་ཅིང་གསར་དུ་མི་འཇུག་པའི་ཕྱིར་དུ་བསྲུང་བར་བྱའོ། །
གསུམ་པ་ནི། འདིར་ཀུན་ཏུ་བཟང་མོར་ནང་མཆོད་བྱིན་གྱིས་བརླབས་
ནས་འབུལ་བ་དང་ཆུ་བཤམ་ཚུལ་དང་འབུལ་ཚུལ་སོགས་རྒྱས་པར་བཤད་ཀྱང་།
འདིར་མཆོད་ཡོན་སོགས་རང་རང་གི་སྙིང་པོ་མངོན་པར་བཟླས་པའི་མཆོད་ཡོན་
ནི་ཙན་དན་བཟང་པོ་སོགས་ཀྱི་དྲི་ཞིམ་པོ་དང་མེ་ཏོག་དཀར་པོ་སོགས་ཀྱིས་
མཛེས་པར་བྱས་པ་ཡེ་ཤེས་པ་ལ་འབུལ་བར་གསུངས་པས་སྐབས་འདིའི་མཆོད་
པ་མ་ཆད་པ་དང་ལོང་ཡོད་ན་འབུལ་ཚུལ་རྒྱས་པའང་བྱའོ། །དཔལ་འབྲས་ཀྱིས།
གོང་གི་དངོས་པོ་ཐམས་ཅད་ཀྱི་བལྟས་ཞེས་པས་ཡབ་ཡུམ་ལ་ཇི་ལྟར་བྱས་པའི་
སེམས་བསྐྱེད་བྱིན་རླབས་སོགས་ཀྱིས་བསྙེན་བསྒྲུབ་བཞི་ཀ་དམ་ཚིག་པ་ལ་ཚང་
བར་བྱས་ནས་ཡེ་ཤེས་པ་སྤྱན་འདྲེན་པ་དང་བཅུ་དྲུག་ཚར་ནས་བསྲུང་བ་སོགས་
བཤད་པ་ནི་མཇུག་འདིར་རང་ལ་བྱ་བ་ལྟ་བུར་དབང་བསྐུར་ཞིང་ཞེས་པ་ལྷག་
པའི་དབང་ལན་གཉིས་བྱེད་པའི་སྐྱོན་འབྱུང་བར་མ་ཟད། དཀྱིལ་ཆོག་ཆེན་པོའི་
མདུན་བསྐྱེད་ཀྱི་སྐབས་སུ་ལས་རྣམས་བྱས་ནས་བསྒྲུབ་བྱ་བ་མིག་དང་སྐུ་སོགས་
བྱིན་རླབས་ལ། ཞེས་ ཁྲོ་བོས་ལས་དགུག་གཞུག་ཅིང་མཉེས་ བྱས་ནས་མིག་
སོགས་བྱིན་གྱིས་བརླབས་པར་གསུངས་པ་བཞིན་ཀུན་ཏུ་བཟང་མོ་དང་དམན་
ཞབས་པ་སོགས་ཀྱིས་བཤད་པ་དང་འགལ་བའི་བླུན་བཟོ་ཡིན་ནོ། །དེས་ན་ཡེ་
ཤེས་པ་ལ་མཆོད་པ་ཚར་བའི་དེ་མ་ཐག་ནས་དགུག་གཞུག་དང་བཅིང་མཉེས་ཀྱི་
ངག་འདོན་འདི་ཀུན་ཏུ་བཟང་མོ་ཚིག་རིས་ལྟ་བུ་ཡིན་པས་བྱའོ། །ཉེར་སྒྲུབ་
-93-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
སོགས་གསུམ་ནི་རང་ལ་བྱ་བ་ལྟ་བུར་ཞེས་པའི་ཚིག་གིས་གཙོ་བོ་ལ་ཇི་ལྟར་བྱས་
པ་བཞིན་དུ་འཁོར་ལའང་བྱ་བར་བསྟན་ལ་འོན་ཀྱང་གཞུང་ཕལ་ཆེར་ལ་འཁོར་
ལ་སེམས་དཔའི་གསུམ་བརྩེགས་མ་གསུང་པ་ལྟར་ངག་འདོན་ལ་བཀོད་དོ། །དེ་
དག་ནི་གཙོ་བོ་ཡབ་ཡུམ་དུ་མ་ཟད་འཁོར་ཀུན་དང་གསལ་སྣང་སྦྲེལ་དགོས་པས་
བསྙེན་སོགས་ཆེན་པོའོ། །དཔལ་འབྲས་ཀྱིས་དང་པོ་སྦྱོར་བ་མཐོང་ལམ་དང་
དཀྱིལ་འཁོར་རྒྱལ་མཆོག་སྒོམ་ལམ་དུ་བཤད་དོ། །
གཉིས་པ་མཆོད་པ་ལ་མདོར་བསྟན་ནི། འཆད་འགྱུར་གྱི་ཆོ་ག་སོགས་
སོ༑ ༑རྒྱས་བཤད་ལ། ཡོ་བྱད་ཀྱིས་བསྟོད་པའམ། བདུད་རྩིའི་དེ་ཁོ་ནའོ། །དང་
པོ་ལ། མཆོད་པའི་ཐབས་ཤེས་ཡོ་བྱད་ང་རྒྱལ་ལོ། དང་པོ་ལ་ཐབས་སྣང་ཕྱོགས་
ཤེས་རབ་སྟོང་ཕྱོགས་སོ། །དང་པོ་ལ་སྒྲུབ་པ་དང་འབུལ་བའོ། །དང་པོ་ནི། རང་
གི་སྙིང་ཁའི་པད་ནང་ས་བོན་མཾ་གྱི་འོད་རྣམས་ཀྱིས་གཟུགས་ལ་སོགས་པ་འདོད་
ཡོན་དང་མཆོད་པའི་ཡོ་བྱད་ཐམས་ཅད་དྲངས་ནས་ཡན་ལག་བྱང་ཆུབ་ཡིད་ཀྱི་ངོ་
བོ་ནི་བྱང་ཆུབ་ཀྱི་སེམས་ཀྱི་ཐིག་ལེ་སྟེ་དེར་ཞུ་བ་ཡབ་ཡུམ་གྱི་པདྨར་ལམ་མམ་
སོགས་བཅུ་ཞུ་བ་འོད་ཀྱི་སོགས་བྱའོ། །དེ་ལས་ཤེས་རབ་སོགས་ཁྱབ་པར་སྤྲོས་
ནས་སྤྱན་སོགས་དགུ་སྤྱན་དྲངས་ཏེ་ས་བོན་ལ་བསྟིམས་པར་ཀུན་ཏུ་བཟང་མོར་
གསུངས་པ་བཞིན་བྱས་ཏེ་ཡོངས་སུ་གྱུར་ནས་སྤྱན་སོགས་དགུར་གྱུར་པའོ། ། །
གཉིས་པ་ནི། མངལ་དེ་ལས་བློ་སོགས་སྤྲོ་ཞིང་སྤྲོས་པའི་འོད་ཀྱི་སྒོ་
སོགས་ཁྱབ་པ་དང་ཞེས་པའི་བར་གྱི་ཚིག་དོན་སླའོ། །གཉིས་པ་ནི། མཆོད་བྱ་
མཆོད་བྱེད་སོགས་ཀྱི་དངོས་རྣམས་སོགས་ཐ་མལ་བདེན་འཛིན་གྱི་རྟོག་སོགས་
སོ༑ ༑གཉིས་པ་ནི་བྱེད་ལས་མཆོག་ཏུ་སོགས། དྲི་སོགས་ཡིད་ཀྱིས་སྤྲུལ་པ་དང་
-94-



ཆོས་དབྱིངས་གསུང་དབང་གི་མངོན་རྟོགས་འཇམ་དབྱངས་ཞལ་མཐོང་།
ཕྱིར་ན་དངོས་སུ་བཤམས་པ་དང་འཇིག་རྟེན་ན་ཡོད་པ་ཐམས་ཅད་ཀྱིས་སོ། ། །
གསུམ་པ་ནི་ཡུལ་སྲིད་ཚང་གི་རྒྱལ་སོགས་གྲོལ་བ་ཟག་མེད་རྒྱལ་བའི་
མཆོད་པའོ་སྙམ་དུ་བྱའི་ང་རྒྱལ་དངོས་ནི་ཨོ་སོགས་ཏེ་དེ་བཞིན་གཤེགས་པ་
ཐམས་ཅད་ཀྱི་མཆོད་པའི་རང་བཞིན་གྱི་བདག་ཉིད་ངའོ། །ཞེས་སོ། །གཉིས་པ་
ལ་བསམ་པ་ནི། སྒྲར་སྣང་ལ་བདེན་ཞེན་འགོག་པས་སྒྲའི་ སོགས་ངེས་པར་
རྟོགས་པའོ། །ཐ་མལ་ཀུན་རྫོབ་ཙམ་དུ་འཛིན་པ་འགོག་པས་བདེན་ཞེན་མེད་པ་
དེའི་རྗེས་ལ་ཡང་རང་སོགས་བསམ་མོ། །བསྟོད་པ་ནི། ཆོས་དབྱིངས་ཡེ་ཤེས་
འགྱུར་མེད་ཡིན་པས་མི་བསྐྱོད་རྡོ་རྗེ་ཡེ་ཤེས་གཙོ་བོ་ཡིན་པས་ཆེ་བའོ། །ཡེ་ཤེས་
གཞན་ཐམས་ཅད་ཀྱི་རྒྱུ་ཡིན་པས་རྡོ་རྗེ་དབྱིངས་གཞན་ལས་སོ་སོར་རིག་པར་
བྱེད་པས་མཁས་པ་ཆེ་སྐུ་གསུང་ཐུགས་ཀྱི་རྡོ་རྗེ་གསུམ་ཀའི་མཆོག་སྟེ་གཅིག་ཏུ་
འདུས་ཀྱང་དེ་གསུམ་གྱི་དཀྱིལ་འཁོར་གསུམ་དུ་སྟོན་པ་གསང་བའི་དབྱངས་ཏེ་ནཱ་
ད་ཕྲ་མོའོ། །མེ་ལོང་ཡེ་ཤེས་ཀྱིས་ཀུན་ལ་གསལ་བར་མཛད་པས་རྣམ་པར་སྣང་
མཛད་དང་། །རང་བཞིན་རྣམ་དག་གིས་དག་པ་ཆེ། གློ་བུར་དྲི་བྲལ་གྱི་རྡོ་རྗེ་དག་
པ་བདེ་ཆེན་གྱི་གཙོ་བོར་བཞུགས་པས་དགའ་བ་ཆེ་གདོད་ནས་ཞི་བས་རབ་ཏུ་ཕྱེ་
བས་རང་བཞིན་སོགས་མཆོགཆོས་སྟོན་པ་པོར་ཀུན་ལ་གསལ་བས་སྟོན་སོགས།
མཉམ་ཉིད་ཡེ་ཤེས་ཡིད་བཞིན་ནོར་བུ་དང་འདྲ་བས་རིན་ཆེན་རྒྱལ་པོ་འཛིན་
སྟངས་རྟོགས་དཀའ་བས་རབ་ཏུ། དབྱིངས་རྡོ་རྗེ་མཁའ་འདྲ་གློ་བུར་དྲི་མ་མེད།
ངོ་བོར་རང་བཞིན་དག་པས་གདོད་ནས་དྲི་མས་གོས་པ་མེད། རྡོ་ རྗེ་གསུམ་དུ་
བསྡུད་པའི་ཚེ་ཡོན་ཏན་མཚན་དཔེ་ཡང་བསྡུ་དགོས་པས་རྡོ་རྗེ་སྐུའོ། །རྡོ་རྗེ་མི་
འཆི་བ་དཔག་མེད་དུ་བསྒྱུར་བ་སྟེ་ཚེ་དཔག་མེད་ཀྱི་རྒྱལ་པོ་ཆེ། སོར་རྟོག་ཡེ་
-95-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ཤེས་ཀྱང་རྟོག་མེད་སྤྲོས་པ་ཞི་བས་མི་རྟོག་སོགས། སྦྱང་བྱ་གཙོ་བོ་འདོད་ཆགས་
ཡིན་པས་དེའི་ཕ་རོལ་སོགས། ངོ་བོ་གསུང་ཡིན་པས་རྡོ་རྗེ་གསུང་། བྱ་གྲུབ་ཡེ་
ཤེས་ཀྱིས་དོན་ཐམས་ཅད་སྒྲུབ་པས་དོན་སོགས། དེས་ན་གདུལ་བྱའི་བསམ་
སོགས༑ དེ་འདྲའི་ཕྲིན་ལས་ཀྱང་བསམ་རྟོག་གིས་དག་སོགས། རིགས་དྲུག་པ་
དང་འདི་ཡང་གཅིག་པས་རྡོ་རྗེ་སེམས་པའོ། །འདིར་མ་འདུས་པའི་ཡེ་ཤེས་མེད་
ལ་ལྷ་ཐམས་ཅད་ཀྱང་ཡེ་ཤེས་ལྔའི་རང་བཞིན་ཡིན་པས་བསྟོད་པ་འདིས་ལྷ་
ཐམས་ཅད་ལ་བསྟོད་པར་འགྱུར་རོ་ཞེས་བཤད་དོ། །འདི་དང་བདུད་རྩི་སོགས་
ལ་ང་རྒྱལ་འཛིན་པ་ཀུན་བཟང་གཉིས་ལ་སོགས་པར་མ་བཤད་པས་བཞག་ཀྱང་
རུང་ལ་གཞུང་གཞན་དུ་འབྱུང་བ་ལྟར་བྱས་ནའང་འགལ་བ་མེད་དོ། ། །
གསུམ་པ་ནི། འོག་ཏུ་རླུང་དང་མེའི་དཀྱིལ་འཁོར་ལ་གནས་པའི་ཐོད་
པའི་ནང་དུ་བདུད་རྩི་ལྔ་རིགས་ལྔའི་ས་བོན་ལས་བྱུང་ཞིང་དེས་མཚན་པ་བཀོད་
པའི་ཐུན་མོང་གི་སྟེང་དུ་འོད་ཟེར་འབར་བའི་ཨོ་བསམ་ལ་རླུང་གཡོས་ཏེ་མེ་རབ་
ཏུ་སྦར་བས་བཞུ་ཞིང་དེ་ནས་ཡི་གེ་འབྲུ་གསུམ་བདུན་ནམ་གསུམ་བཟླས་ཤིང་ཨོ་
གྱིས་བྱིན་གྱིས་བརླབ་བོ། །རློབ་ཚུལ་ནི། འཇིག་རྟེན་ན་བཞུགས་པའི་ཐུབ་པའི་
དབང་པོ་འཁོར་ལོ་མ་ལུས་པའི་བདུད་རྩི་དེར་ནི་བཞུགས་ཤིང་ཞུ་བས་བྱིན་གྱིས་
བརླབས་པས་ཡེ་ཤེས་སོགས་བྱས་པའོ། །རྩ་བའི་དངོས་བསྟན་ནི་དེ་ཙམ་དུ་ཟད་
ལ༑ མར་མེ་མཛད་ཀྱིས་ཀྱང་། ཟླ་བ་ཉི་མ་ཆུ་དང་མན། །དྲི་ནི་རླུང་མེའི་དཀྱིལ་
འཁོར་གནས། །ཨོ་ གྱིས་བྱིན་རླབས་འོད་བཅས་པ། །དེ་ཉིད་གསུམ་གྱི་མངོན་
པར་བཟླས། །ཞེས་པའང་འདི་དང་གཅིག་གོ །དམན་ཞབས་པས་རྒྱུད་ཀྱི་བསྡུས་
དོན་དུ། ལྔ་ཡང་བཤད་མོད་དངོས་གྲུབ་གཏེར་མཛོད་དུ་བཤད་པ་དང་། ཀུན་ཏུ་
-96-



ཆོས་དབྱིངས་གསུང་དབང་གི་མངོན་རྟོགས་འཇམ་དབྱངས་ཞལ་མཐོང་།
བཟང་མོར་འབྱུང་བ་ཇི་བཞིན་རང་རེའི་ངག་འདོན་དུ་བྲིས་པ་ཡིན་ལ། རིགས་ལྔ་
སྤྱན་དྲངས་ནས་རང་རང་གི་ས་བོན་ལ་ཐིམ་པ་ནི། ཤ་ལྔའི་དོད་ལེགས་པར་ཐུབ་
པས་ཤ་ལྔ་སྒོམ་པ་ཆད་པར་མི་བསམ་མོ། །དེ་ལྟར་བསྒྲུབས་ནས་འབུལ་ཚུལ་ནི།
དངོས་གྲུབ་གཏེར་མཛོད་ལས། ལྷ་རྣམས་ཕྱག་ཏུ་སྤྲོ་བྱས་ལ། །ལྕེ་ཧཱུྃ་ལས་བྱུང་རྡོ་
རྗེ་བཀོད། །སྙིང་ཟླའི་འཁོར་ལོ་ཚིམ་པར་བྱ། །ཞེས་པས་ལྷ་སོ་སོར་ཕྱག་ཏུ་ཐོད་
པ་བདུད་རྩིས་གང་བ་རེ་རེ་ཕུལ་ཏེ་དེ་ནས་རྡོ་རྗེའི་ལྕེས་གསོལ་བས་ཚིམ་པར་
བྱེད་པར་བཤད་པ་འདིར་ཧཱུྃ་བཀོད་སོགས་ཏེ་སླའོ། །དེ་ཡན་ཆད་ཀྱི་དཀྱིལ་
འཁོར་རྒྱལ་མཆོག་རྫོགས་པར་དཔལ་འབྲས་ཀྱིས་བཤད་པ་བཞིན་ཀུན་ཏུ་བཟང་
མོ་དང་དམན་ཞབས་པས་ཀྱང་ངོ༌། །
གསུམ་པ་གཉིས་དོན་ཕུན་ཚོགས་ལས་རྒྱལ་མཆོག་ལ། དོན་གཉིས་ལ་
འབད་པ་བྱེད་ཚུལ། འབད་པས་ངལ་བ་སེལ་ཚུལ། བསྡུ་ཞིང་སྨོན་ལམ་གདབ་
ཚུལ་ལོ། ། །
དང་པོ་ལ། གཞན་དོན་བྱེད་ཐབས་ཀྱི་གཙོ་བོ། ཟབ་གསལ་གཉིས་
མེད་ཀྱི་ལྟ་བ། བརྟེན་པ་ལྷའི་རྣམ་དགབོགས་འདོན་བགེགས་སེལ་གྱི་རྣལ་
འབྱོར༑ བཟླས་བརྗོད་སྤྲོ་བསྡུའི་བསྙེན་སོགས་སོ། །དང་པོ་ནི། སྤྱིར་ཐེག་ཆེན་
པ་ཡིད་ལས་གཙོ་བོར་བྱེད་ཅིང་དགོས་སྔགས་བླ་མེད་པ་གྲངས་མེད་གསུམ་དུ་
མགོ་དང་རྐང་ལག་གྲངས་མེད་གཏོང་བ་སོགས་ཀྱི་བསོད་ནམས་ཀྱི་ཚོགས་དང་།
བདག་མེད་ཕྲ་རགས་རིམ་གྱིས་ཡུན་རིང་དུ་སྒོམ་པ་སོགས་ཀྱི་ཡེ་ཤེས་ཀྱི་ཚོགས་
རྣམས་ཚེ་གཅིག་ལུས་གཅིག་ལ་བསྒྲུབ་དགོས་ན་དེ་དག་ཇི་ལྟར་བྱ་ཞེ་ན། རང་གི་
སྙིང་པོ་མཾ་ཡིག་ལ་སོགས་པའི་འོད་ཟེར་དཔག་མེད་ཕྱོགས་བཅུར་འཕྲོས་པ་
-97-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
རྣམས་ཀྱིས་སྤྲུལ་པའི་ཐུབ་པ་དཀྱིལ་འཁོར་གྱི་འཁོར་ལོ་མཐའ་ཡས་པ་རྣམས་
ཀྱིས་སྣོད་བཅུད་ཀྱི་མི་ཤེས་པའི་མུན་པ་ཀུན་ངེས་པར་བསལ་ནས་མཐའ་མེད་
པའི་འགྲོ་བ་མ་ལུས་པ་རྫོགས་པའི་སངས་རྒྱས་ཀྱི་ས་ལ་བཀོད་པ་བྱས་ཏེ། སྔར་
གྱི་སངས་རྒྱས་དང་ལྷན་ཅིག་མ་ལུས་པར་ཚུར་བསྡུས་ཏེ་རང་གི་སོགས་བྱ་བ་སྐད་
ཅིག་རེ་རེ་ཞིང་ཡང་བྱེད་པར་བསྒོམས་པས། མྱུར་དུ་བསོད་ནམས་ཀྱི་ཚོགས་
རྫོགས་པར་གདོན་མི་ཟའོ། །
གཉིས་པ་ལ། ཆོས་དང་གང་ཟག་གི་བདག་དགག འཁོར་འདས་
མི་འཐད་པའི་རྩོད་པ་སྤངས། ཆོས་དང་གང་ཟག་བཏགས་ཡོད་དུ་བསྟན། ཟབ་
གསལ་གཉིས་མེད་ཀྱི་དོན་བསྡུ་བའོ། །
དང་པོ་ལ། མདོར་བསྟན། ཆོས་བདག་རྒྱས་པར་ དགག སྣོད་བཅུད་
འཁྲུལ་སྣང་དུ་བསྟན་པའོ། །
དང་པོ་ལ། ཆོས་བདག་དགག གང་ཟག་གི་བདག་དགག་པའོ། །དང་
པོ་ལ། ཕྱི་རོལ་དོན་གྱི་བཟུང་འཛིན་དགགནང་ཤེས་རིག་གི་བཟུང་འཛིན་
དགག་པའོ། ། །
དང་པོ་ལ། མངོན་སུམ་གྱིས་དང་། རྗེས་དཔག་གིས་མ་གྲུབ་པའོ། །
དང་པོ་ནི། གཟུགས་ལ་སོགས་པའི་བེམ་ཆོས་སུ་སྣང་བ་འདི་སྣང་བ་ལྟར་གྲུབ་
པས་ཕྱོགས་བཅུའི་སེམས་ཅན་ཡིད་ངོར་སངས་རྒྱས་ལ་བཀོད་མི་ནུས་ཤིང་དེ་
དག་ཐིག་ལེ་ཕྲ་མོར་བསྡུར་མི་རུང་ངོ་ཞེ་ན། གཟུགས་སོགས་བཟུང་བ་རྣམས་
ཀྱང་ཚད་མས་གྲུབ་པ་ཅུང་ཟད་ཡོད་པ་མིན་ཏེ། འཁྲུལ་ངོར་གཟུགས་ལ་སོགས་
པའི་རྣམ་པར་སྣང་བ་ཙམ་མ་གཏོགས་པར་བཟུང་བ་དེ་ནི་མངོན་སུམ་མ་འཁྲུལ་
-98-



ཆོས་དབྱིངས་གསུང་དབང་གི་མངོན་རྟོགས་འཇམ་དབྱངས་ཞལ་མཐོང་།།
བས་མཐོང་མི་ནུས་པའི་ཕྱིར། ཡུལ་ཅན་འཛིན་པ་དེ་ནི་ཟླ་བ་གཉིས་སྣང་ལྟར་
འཁྲུལ་པའི་ཕྱིར། གལ་ཏེ་མ་འཁྲུལ་ན་དེས་གནས་ལུགས་མཐོང་བས་སེམས་
ཅན་འབད་མེད་དུ་གྲོལ་བར་གྱུར་བའི་ཕྱིར་རོ། །
གཉིས་པ་ནི། མངོན་སུམ་གྱིས་མ་གྲུབ་དུ་ཆུག་ཀྱང་ཡུལ་དུས་ངེས་པ་
སོགས་ཀྱི་རྟགས་ལ་རྟེན་པའི་རྗེས་དཔག་གིས་ཕྱི་དོན་འགྲུབ་བོ་ཞེ་ན། ཕྱི་དོན་
རྗེས་དཔག་གཞན་གྱིས་མི་འགྲུབ་ཏེ། འགྲུབ་ན་དེ་འཛིན་གྱི་བློ་དེ་ཕྱི་དོན་དང་
བདག་གཅིག་པའམ་དེ་ལས་བྱུང་བའི་འབྲེལ་པ་གང་རུང་འགྲུབ་དགོས་ན་དེ་
གཉིས་གང་ཡང་མ་གྲུབ་པས་འགྲེལ་པ་རྟགས་ལ་རྟེན་པ་ཡིས་མཐོང་ཞིང་འགྲུབ་
པ་མེད་པའི་ཕྱིར། བདག་མི་གཅིག་སྟེ། མཐོང་མྱོང་ཐ་དད་པའི་ཕྱིར། དེ་ལས་མ་
བྱུང་སྟེ། ཕྱི་དོན་མེད་པར་བློ་འབྱུང་བའི་ཕྱིར། །
གཉིས་པ་ནི། ཡུལ་ཡིད་དུ་འོང་མི་འོང་འདི་ཉིད་སིམ་གདུང་དུ་མྱོང་
བའི་ཚོར་བ་སྐྱེ་བ་ཀུན་ལ་གྲུབ་པས་མྱོང་བྱ་ཡིད་དུ་འོང་མི་འོང་འདི་ཉིད་ཤེས་པ་
ཡིན་པའི་ཕྱིར་ན་ཤེས་པའི་བཟུང་འཛིན་གྲུབ་བོ་ཞེ་ན། ཚོར་བ་བདེ་སོགས་མྱོང་
བའི་རང་རིག་དེ་ནི་ཆོས་ཅན། ཡུལ་འཛིན་པའི་བྱ་བ་ཚད་གྲུབ་འགའ་ཡང་ཡོད་
པར་མ་མཐོང་སྟེ། དེ་ཚད་གྲུབ་ཡོད་ན་མྱོང་བྱ་དང་ཁྱོད་རྫས་གཞན་དུ་གྲུབ་དགོས་
པ་ལས་མ་གྲུབ་པར་རྫ་ས་གཅིག་ཡིན་པས་སོ། །འོ་ན་ཡུལ་ཡིད་འོང་དུ་སིམ་པར་
མྱོང་བ་རྫས་གཞན་དུ་གྲུབ་བོ་ཞེ་ན། མ་གྲུབ་སྟེ། འཛིན་མཁན་གྱི་བློས་ཅིག་ཅར་
དུ་ཤེས་པའི་ཕྱིར་རོ། །
གཉིས་པ་ནི། ཡུལ་ཡིད་དུ་འོང་མི་འོང་དེ་དག་འཛིན་པ་པོའི་གང་ཟག་
རྫས་ཡོད་ཅིག་གྲུབ་བོ་ཞེ་ན། དེ་འདྲ་ཡང་ཡོད་པ་མ་ཡིན་ཏེ་བདེ་སོགས་ཕྱི་ནང་གི་
-99-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
བཟུང་འཛིན་བཞིན་དུ་ཚད་མས་ཁེགས་པའི་ཕྱིར་རོ། །
གཉིས་པ་ལ། ཐེག་བསྡུས་ཀྱི་དང་། ཉི་ཤུ་པའི་རིགས་པས་དགག་པའོ། །
དང་པོ་ནི། དེར། དངོས་ཅིག་ཡིད་ནི་ཐ་དད་ཕྱིར། །དོན་མ་གྲུབ་པར་འདོད་པ་
ཡིན༑ ༑ཞེས་པའི་རིགས་པས་ཕྱི་དོན་ཁེགས་ཏེ། དུང་དཀར་པོ་སོགས་མི་ནུས་
པའི་ཕྱིར་ཏེ། མིག་སེར་གྱིས་བསླད་པའི་ཚེ་སེར་པོར་བདེན་ཞེན་གྱིས་མཐོང་བའི་
ཕྱིར་དང༌། དུས་རྟག་ཏུ་མཛེས་པ་གཅིག་ལ་ཅིག་ཤོས་མི་མཛེས་པ་ཡིན་པ་ནི་
འགལ་ཞིང་དགྲའི་བློ་ལ་མི་མཛེས་པར་སྣང་བ་ཡིན་པས་གཉིས་ཀ་གཞི་མཐུན་དུ་
གྲུབ་དགོས་ཤིང་བདེ་སྡུག་སོགས་ཀྱང་དེ་དང་འདྲ་བས་སོ། །
གཉིས་པ་ནི། རགས་པ་རྣམས་གཅིག་ཏུ་མི་བདེན་ཏེ། མདོག་དབྱིབས་
ཅན་གྱི་གཟུགས་ལ་སོགས་པ་དེ་དག་བདེན་པའི་གཅིག་མིན་པའི་ཕྱིར་རོ། །དེ་
དག་ལ་ཐོག་མཐའ་དང་ཤར་ནུབ་ལ་སོགས་པའི་བྱེ་བྲག་སྣང་བས་ནའོ། །རགས་
པ་རྣམས་གཅིག་ཏུ་མི་བདེན་ཀྱང་རྡུལ་ཕྲན་སོ་སོ་བ་ཡིན་པས་དུ་མར་བདེན་ནོ་ཞེ་
ན༑ རགས་པ་དེ་དང་འདྲ་བར་ཕྲ་རབས་དུ་མའི་གཟུགས་སུའང་བདེན་པ་མ་ཡིན་
ཏེ་ཕྲ་རབས་མ་འདྲེས་པ་དག་དུ་སུས་ཀྱང་མཐོང་སྲིད་པ་མིན་པས་སོ། །རྡུལ་ཕྲ་
རབས་ཅེས་པ་ནི་རྡུལ་ཕྲན་ཕྱོགས་ཀྱི་ཆ་ཤས་མེད་པ་ལ་ཟེར་རོ་ཞེ་ན། དེ་འདྲ་ཉིད་
ཀྱང་ཕྲ་རབས་དག་ཏུ་འདུས་པར་ཚད་གྲུབ་ཡོད་པ་མ་ཡིན་ཏེ། དྲུག་གིས་ཅིག་
ཅར་སྦྱར་བ་སོགས་ཀྱིས་མི་སྲིད་པར་གྲུབ་པས་སོ། །དེས་ན་སའི་སོགས་འགྱུར་
ཏེ༑ དེ་འདྲ་རྩོམ་བྱེད་མེད་པའི་ཕྱིར་རོ། །
གསུམ་པ་ནི། རྒྱུ་བ་སེམས་ཅན་དང་མི་རྒྱུ་བ་སྣོད་ཀྱི་འཇིག་རྟེན་
སོགས་མཚུངས་པར་འཁྲུལ་སྣང་ཙམ་ཡིན་ཏེ་འཛིན་པ་པོ་ལ་སོགས་པའི་གང་
-100-



ཆོས་དབྱིངས་གསུང་དབང་གི་མངོན་རྟོགས་འཇམ་དབྱངས་ཞལ་མཐོང༌།
ཟག་གི་བདག་དང་རྣམ་བྲལ་ཞིང་ཆོས་གཟུགས་སོགས་ཀྱང་དབང་ཕྱུག་སོགས་
ཀྱིས་མ་བྱས་པས་རྟེན་འབྲེལ་རང་རྒྱུད་ཙམ། བློ་འཁྲུལ་པར་བཏགས་པའི་ངོ་བོ་
ཡིན་པས་སོ། །དེ་ཡིན་ཏེ། དེ་ལྟར་གོང་དུ་བསྒྲུབ་པ་དེ་ལྟ་བས་སོ། །
གཉིས་པ་ནི། འོ་ན་འཁོར་འདས་ལ་བླང་དོར་མི་རུང་ངོ་ཞེ་ན། དཔྱད་
ངོར་འདོད་པ་ཡིན་ཏེ། དཔྱད་པའི་སྐབས་འདིར་ནི་སྲིད་དང་ཞི་བའི་ངོ་བོར་རང་
བཞིན་རྣམ་དག་ལ། དོན་དམ་ཆོས་ཉིད་ཀྱིས་ནི་དབྱེ་བ་འགའ་ཡང་མེད་པའི་ཕྱིར་
སྟེ་བདག་དང་བདག་གི་བའི་རྣམ་རྟོག་གི་རྒྱུན་གྱི་ངོ་བོ་ཙམ་ཞིག་འཁྲུལ་ངོ་འདིར་
ནི་འཁོར་བ་སྟེ། དག་པ་མྱང་འདས་ནི་དེ་འདྲའི་རྣམ་རྟོག་ཕྱིན་ཅི་ལོག་དེ་མེད་པའི་
སོགས་ཤེས་པར་བྱ་བ་ཡིན་པའི་ཕྱིར། འདིར་ཕྱིན་ཅི་ལོག་ནི། རྣམ་བདེན་པས་ཕྱི་
རོལ་དོན་གྱི་བཟུང་འཛིན་དུ་རྟོག་པ་དང༌། རྣམ་རྫུན་པས་བཟུང་འཛིན་ཙམ་དུ་
རྟོག་པ་ལ་བྱ་ཞིང་། དེ་མེད་པའི་དག་པ་ཡང་འགྱུར་མེད་ཡོངས་གྲུབ་དུ་མ་ཟད་
ཤེས་རིག་ཙམ་དང་གཉིས་སྟོང་ཤེལ་གོང་དག་པ་ལྟ་བུ་ལ་ཡང་འདོད་ཅིང་། སློབ་
དཔོན་ཤཱནྟི་པ་དང༌། དྲི་མེད་སྦས་པ་སོགས་དེ་ལྟར་འཆད་ཀྱང་། གཞུང་མཛད་པ་
པོ་རྗེས་འབྲང་གཙོ་བོ་ཀུན་གྱིས་དེ་དག་དབུ་མ་རྒྱན་གྱི་རིགས་པས་དོན་དམ་དུ་
གྲུབ་པ་བཀག་ནས་ཐ་སྙད་ནི་རྣམ་རྫུན་དང་བསྟུན་པར་མཛད་དོ། །
གསུམ་པ་ནི། གཉིས་སྣང་ཅན་གྱི་འཁྲུལ་ངོ་འདི་རྒྱུ་གང་སྣང་བའི་རང་བཞིན་དུ་
གྱུར་པའི་ཆོས་ལ་ནི། མཚན་ཉིད་གསུམ་གྱི་ནང་ནས་ཀུན་བཏགས་མིང་རྐྱང་ལས་
ཐ་དད་པ་ཀུན་རྫོབ་ཙམ་དུ་གྲུབ་པ་ནི་ཅི་ཡང་ཡོད་པ་མ་ཡིན་ཏེ། གང་གི་ཕྱིར་
བཟུང་བ་དང་འཛིན་པ་ལ་སོགས་པ་དངོས་སུ་མ་ཟད་དེའི་རྣམ་པ་བསླུ་མེད་དང་
བྲལ་བར་དུས་ཐམས་ཅད་དུ་ནི་རྟག་ཏུ་གྲུབ་པས་སོ། །དེ་བཞིན་དུ། ང་ཙམ་མིང་
-101-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
རྐྱང་བཏགས་ཡོད་འདི་བདག་དང་གང་ཟག་དང་སེམས་ཅན་གྱི་མཚན་ཉིད་ཡིན་
ཏེ༑ སེམས་ཀྱི་རྒྱུན་ལས་གཞན་པའི་བདག་ཅེས་བྱ་བའི་མཚན་ཉིད་ནི་ཡོད་པ་
མིན་པ་དེའི་ཕྱིར་རོ། །ཚིག་འདི་རིགས་ཀྱིས་སེམས་སོགས་ཀྱི་རྒྱུན་ལ་བདག་དུ་
འཇོག་པས་སེམས་སོགས་བདག་གི་འདོགས་གཞིར་བསྟན་གྱི་མཚན་གཞིར་མ་
བསྟན་ཏེ། བསྟན་ན་གང་ཟག་རྣམ་ཤེས་ཕུང་པོས་བསྡུས་པར་འདོད་དགོས་ལ།
དེ་འདྲ་འདོད་མཁན་གྱི་རང་སྡེ་སུ་ཡང་མེད་པའི་ཕྱིར་རོ། །བདག་དང་གང་ཟག་
ལ་ལྡན་མིན་འདུ་བྱེད་ཀྱིས་ཁྱབ་པར་བཞེད་པས་སོ། །
བཞི་པ་ནི། ཆོས་ཐམས་ཅད་ཀྱི་བདེན་གཉིས་ངོ་བོ་ཁྱད་པར་མེད་པར་
རྟོགས་པའི་བློས་དངོས་པོ་ཐམས་ཅད་གཉིས་སྟོང་དུ་ཁྱད་པར་མེད་པར་བརྟག་
ཅིང་བསྒོམ་པར་བྱའོ། །འཁྲུལ་ངོར་གཟུགས་ལ་སོགས་པའི་རྣམ་པ་སོ་སོར་
ཞུགས་པར་གྱུར་པ་དེ་དང་དེའི་བདག་ཉིད་དམ་གཉིས་སྟོང་དེ་ཉིད་གཟུགས་
སོགས་སྣང་བ་ཡིན་ཕྱིར། མདོར་ན་འཁོར་འདས་སོགས་ཀྱི་རྣམ་པར་དབྱེ་བ་
ཐམས་ཅད་དོན་ལ་གྲུབ་པ་མིན་ཏེ། ད་ལྟར་མངོན་སུམ་ལ་སྣང་སོགས་དང་འདས་
མ་འོང་གི་གང་ཟག་རྟོག་སོགས་རྣམས་དེ་དང་དེ་དེ་ཁོ་ན་ཉིད་དུ་བློས་སྤྲུལ་པ་དང་
སྦྱོར་ཞིང་དེའི་ངོར་གྲུབ་པ་དང་བྲལ་བ་དེ་བས་ནའོ། །སྣང་བ་ལ་འཁྲུལ་པས་ཁྱབ་
ཚུལ་འདི་ཙམ་ནི། རྣམ་འགྲེལ་ལས་ཀྱང་། མ་རིག་གིས་བསླད་རང་ཉིད་ལ། །ཇི་
ལྟའི་རང་རྐྱེན་ལ་ལྟོས་ནས། །རྣམ་རིག་དེ་བཞིན་མིན་རྣམས་པ། །སྐྱེ་འགྱུར་རབ་
རིབ་ལ་སོགས་པ་བཞིན། །ཞེས་རྣམ་རྫུན་པའི་སྐབས་སུ་ལན་མང་དུ་གསུངས་ན་
འདི་དང་ཐ་སྙད་ཙམ་བསྟུན་པའི་དབུ་མ་པས་ལྟ་ཅི་སྨོས་བཞིན་དུ། ཐལ་འགྱུར་
བའི་སྐབས་སུ་གཉིས་སྣང་ཚད་གྲུབ་ནན་གྱིས་ཁས་ལེན་པ་ནི་བདེན་འཛིན་ལྷན་
-102-



ཆོས་དབྱིངས་གསུང་དབང་གི་མངོན་རྟོགས་འཇམ་དབྱངས་ཞལ་མཐོང་།
སྐྱེས་ཀྱི་དབང་བསྒྱུར་བར་ཟད་དོ། །
གསུམ་པ་ལ། རྣམ་དག་དངོས། གནས་གྱུར་ངོས་བཟུང་། གཅིག་དང་ཐ་
དད་དུ་བརྟགས་པའི་དགོས་པའོ། །དང་པོ་ནི། དཀྱིལ་ཆོག་དུ། དད་དང་བརྩོན་
འགྲུས་དྲན་བསམ་གཏན། །རྣམ་དག་སྒོ་བསྲུངས་མཆོག་གི་གཟུགས། །ཞེས་པ་
ནི་དད་སོགས་ངོ་བོ་ཉིད་དམ་རང་བཞིན་ནོ། །དབང་པོ་ལྔ་པ་ཤེས་རབ་ཀྱི་དབང་
པོ་དྲི་མས་རྣམ་པར་དག་པ་ནི། གཟུགས་སོགས་མ་ལུས་ཡུལ་དྲུག་དུ་སྣང་བའི་ལྷ་
མོ་དྲུགགཞན་དུ་ཕྱིན་དྲུག་དག་པར་བཤད་པ་དང་མི་འགལ་ཏེ། ལྔ་ཤེས་རབ་དུ་
འདུ་བས་སོ། །འབྱུང་བཞི་དང་ཚད་མེད་བཞི་ལ་དྲི་མའི་མཚན་མ་མེད་པའི་དགའ་
བ་རྣམ་པར་དག་པ་ནི་སྤྱན་སོགས་མ་ལུས་སོགས་སོ། །ཕྱི་རོལ་དོན་དང་ནང་
སེམས་ཅན་གྱི་རྣམ་རིག་ནི་ཀུན་གཞི་སྟེ། དེ་རྣམ་རིག་གཉིས་ནི་རིམ་བཞིན་རྣམ་
སྣང་དང་མི་བསྐྱོད་པ། བདག་གི་རྣམ་རིག་ནི་ཉོན་ཡིད། རྣམ་རྟོག་ནི་ཡིད་རྟོག
ལྷག་མ་ཡུལ་ལ་འཇུག་པའི་རྣམ་ཤེས་ནི་དབང་ཤེས་ཏེ་དེ་རྣམས་རིམ་བཞིན་རིན་
འབྱུང་སོགས་གསུམ་ལ་སྦྱོར་ཏེ། རིགས་ལྔའི་སངས་རྒྱས་སོགས་རང་བཞིན་ཡིན་
ཏེ༑ མེ་ལོང་དང་ཆོས་དབྱིངས་དང་མཉམ་ཉིད་དང་སོར་རྟོག་དང་བྱ་གྲུབ་ཡེ་ཤེས་
རྣམས་དྲི་མ་མེད་པའི་ངོ་བོ་ཡིན་པས་སོ། །དེ་ཡིན་ཏེ། དོན་གྱི་རྣམ་རིག་སོགས་ལྔ་
རྣམ་པར་དག་པས་སོ། །འཁོར་ལོའི་གཙོ་བོ་རིགས་བསྡུས་འདི་ནི་ཐམས་ཅད་ཀྱི་
དབྱིངས་དེ་བཞིན་ཉིད་དྲི་མས་རྣམ་པར་དག་པ་དང་སྦྱོར་བའི་རང་བཞིན་དུ་
བཞུགས་སོ། །
གཉིས་པ་ནི། གནས་གྱུར་བྱ་གྱུར་རྒྱུ་འབྲས་སོ་སོར་ངེས་ཏེ། གཟུགས་
སོགས་རང་བཞིན་ཡིན་པས་སོ། །དྲི་མེད་ཕུང་པོ་ཟག་མེད་ཀྱི་ཕུང་པོ་ལྔའོ། །དོན་
-103-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
གཉིས་ཀྱི་གནས་གྱུར་དེ་ཡང་རྒྱུ་གོ་རིམ་བཞིན་དུ་ཡོད་དེ། ལམ་དུས་སུ་རྣམ་རྟོག་
མེད་པར་བདག་དོན་དང་གཞན་དོན་འབྱུང་བར་གོམས་པས་སོ། །འབྲས་བུའི་
སྐབས་སུ་ཤེས་རབ་དང་ཐབས་ཀྱི་བདག་ཉིད་ཅན་གྱི་སེམས་འབྱུང་བའི་རྒྱུ་ཡོད་
པ་ཡིན་ཏེ། སྟོང་ཕྱོགས་དང་ཐབས་ཕྱོགས་ཏེ་ཟབ་པ་དང་ནི་རྒྱ་ཆེ་བའི་ལམ་ལ་
སྦྱངས་པས་སོ། ། །
གསུམ་པ་ནི། དམ་པའི་དོན་དུ་ཆོས་ཅན་ཅི་ཡང་ཆོས་ཉིད་གཞན་དག་
ལས་དབྱེར་མེད་གཅིག་ཏུ་མི་འདོད་ཅིང་དབྱེ་བ་མེད་པ་མིན་པའི་ཐ་དད་དུ་ཡང་
མི་འདོད་དེ། གཅིག་ཐ་དད་སོགས་ཀྱི་སྤྲོས་པ་དང་བྲལ་བས་སོ། །འཁྲུལ་ངོར་
གཅིག་དང་ཐ་དད་དུ་འབྱེད་པ་ལ་རྒྱུ་མཚན་ཡོད་དེ། ཆོས་དང་ཆོས་ཉིད་གཞན་དུ་
སོགས་དང་། དེ་བཞིན་དུ་སྤྱི་དང་བྱེ་བྲག་ལ་སོགས་པར་རྟོག་པ་དང་བྲལ་བར་བྱ་
བའི་ཆེད་ཡིན་པའི་ཕྱིར་རོ། །འདི་དཔལ་འབྲས་ཀྱིས་གཙོ་འཁོར་ལའང་སྦྱར་རོ།།
བཞི་པ་ལ། སྙིང་ཁར་ཐིག་ལེའི་དང༌། འོག་སྒོར་ཕྲ་མོའི་རྣལ་འབྱོར་
རོ༑ །དང་པོ་ལ། དངོས་དང་སྤྲོ་བསྡུའོ། །དང་པོ་ནི། སྔར་བཤད་པ་དེ་ལྟར་ཆོས་
ཐམས་ཅད་ཟབ་གསལ་གཉིས་མེད་དུ་བརྟགས་ནས་གནས་ རང་གི་ཡེ་ཤེས་
སེམས་དཔའི་ཐུགས་སམ་སྙིང་ཁར་དྲི་མ་མེད་པའི་ཟླ་བ་ལ་གནས་པའི་མཚན་མ་
རལ་གྲི་བསྒོམ་པར་བྱ་ལ། དེའི་ཡུ་བར་གསང་སྔགས་དམ་པ་མཾ་ཡིག་དམར་སེར་
ལེགས་པར་གསལ་བ་ན་དེ་ཐིག་ལེ་དྲི་མ་མེད་པ་འོད་ཟེར་ལྔ་ལྡན་ཙ་ན་ཀའི་འབྲུ་
ཚད་ཙམ་གྱི་གཟུགས་སུ་ལེགས་པར་བསྒོམས་པས་རང་ཡིད་འོད་ཟེར་ཤིན་ཏུ་
གསལ་བ་དང་ལྡན་པར་ཡོངས་སུ་སྒོམ་མོ། །
གཉིས་པ་ལ། བསྡུས་པས་ཚིམ། སྤྲོས་པས་སྣང་བའོ། །དང་པོ་ནི།
-104-



ཆོས་དབྱིངས་གསུང་དབང་གི་མངོན་རྟོགས་འཇམ་དབྱངས་ཞལ་མཐོང་།
རྩ་བའི་ཐིག་ལེ་དང་དབྱེར་མེད་དུ་ཞུགས་པའི་སེམས་དེ་འོད་ཟེར་དྲི་མེད་ཀྱིས་
སད་ཅིང་བསྐུལ་བས། རྡོ་ རྗེ་ ལུས་མཆོག་ཏུ་གྱུར་པ་ཐུགས་ཕྱག་མཚན་དང་།
གསུང་ཡེ་ཤེས་སེམས་དཔའ་དང་སྐུ་དམ་ཚིག་སེམས་དཔའ་རྣམས་རིམ་གྱི་སྣང་
བར་བྱས་ཤིང་དེ་ནས་དཀྱིལ་འཁོར་པ་དང་རྟེན་གྱི་དཀྱིལ་འཁོར་སོགས་ཇེ་ཆེར་
གསལ་བས་སྤྲོས་པ་རྣམས་སླར་ཡང་རིམ་གྱིས་བསྡུས། རྩ་བའི་ཐིག་ལེ་འདི་ཉིད་
དུ་ནི་ངེས་པར་ཞུགས་ཤིང་བསྟིམ་པའི་ཐིག་ལེ་ལ་ཡེ་ཤེས་ཀྱི་བདུད་རྩི་བབས་
པས་ལུས་ཐམས་ཅད་ཚིམས་པར་བསམ་པར་བྱའོ། །
གཉིས་པ་ནི། དམ་ཚིག་ སེམས་དཔའི་ནང་ གི་ ལུས་ སོགས། ཚོགས་
ཀྱིས་ཞེས་པ། དཀྱིལ་འཁོར་གྱི་འཁོར་ལོའི་ཚོགས་ཀྱིས་དག་མ་དག་སྣ་ཚོགས་ཀྱི་
འཇིག་རྟེན་སྣང་བས་ཀུན་དུ་དགང་ཞིང་དག་པར་བྱའོ། །ཅེས་པ་ཙམ་རྩ་བས་
གསུངས་ལ། ཀུན་ཏུ་བཟང་མོ་དང་དམན་ཞབས་ པས་ཐིག་ལེའི་ནང་དུ་ཡང་
དཀྱིལ་འཁོར་ཡོངས་རྫོགས་སེམས་དཔའ་གསུམ་བརྩེག་དང་དེའི་མཾ་ཡིག་ཐིག་
ལེར་གྱུར་པའི་ནང་དུ་ཡང་དེ་བཞིན་སོགས་མང་དུ་བསྒོམ་ཏེ། ནང་མ་ནང་མ་ནས་
རིམ་བཞིན་ཕྱིར་སྤྲོས་ཏེ་གསལ་སྣང་འདོན་པ་དང་བསྡུ་ཚུལ་དང་སྤྲོ་ཚུལ་གསུངས་
ལ༑ བཀའ་གདམས་པའི་ཐིག་ལེ་བཅུ་དྲུག་དུ་གྲགས་པ་ཡང་འདི་རིགས་དང་
ལེགས་པར་མཐུན་ནོ། །
གཉིས་པ་ལ་ཡང་བརྟན་པ་དང་སྤྲོ་བའོ། །དང་པོ་ནི། སྔ་མ་སྙིང་ཁའི་ཐིག་
ལེ་ལ་ལེགས་པར་བསྡུས་པ་དེ་ཉིད། དྷཱ་ཏཱིའི་ལམ་ནས་གསང་གནས་སུ་སྒོམ་པ་
ནི༑ ཡང་ན་ སོགས་ཏེ། རང་ གི་མཚན་མ་ནི། འཇམ་རྡོར་ལ་ རལ་གྲི་དང་མི་
བསྐྱོད་པ་ལ་རྡོ་རྗེ་དང་རྣམ་སྣང་ལ་འཁོར་ལོ་སོགས་ཏེ། ཕྲ་མོ་ནི་ནས་འབྲུའི་ཚད་
-105-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ཙམ༑ དེའི་ཡུ་བའམ་ལྟེ་བར་ཟླ་བ་ལ་གནས་པའི་ཐིག་ལེ་ཉུངས་དཀར་ཙམ་འོད་
དང་ལྡན་པ། ཨ་བ་དྷཱུ་ཏཱིའི་སྣ་རྩེ་སྟེ་རྟགས་ཀྱི་བུག་པའི་སྒོར་གནས་པ་ཐུབ་པ་ལྷ་
བཅུ་དགུའི་འཁོར་ལོ་གསལ་རྫོགས་ནང་དུ་ཆུད་པ་སྟེ། དེ་ཡང་རང་ཉིད་ཡུམ་དང་
སྦྱར་བར་བྱས་པའི་ཤེས་རབ་དམ་པའི་མཚན་མ་ཆུ་སྐྱེས་ཀྱི་ནང་དུ་གསལ་ཞིང་
བརྟན་པ་རེག་མཐོང་གི་མཚན་མ་རྙེད་རྙེད་ཀྱི་བར་དུ་སྒོམ་མོ། །
གཉིས་པ་ནི། མཚན་མ་མ་བརྟན་བར་དུ་མི་སྤྲོ་ཞིང་བརྟན་
སོགས༑ ཐུབ་པའི་དབང་པོ་ལྷ་བཅུ་དགུ་རྣམས་སོགས་སྤྲོ་བར་བྱ་སྟེ། དབང་
བསྒྱུར་ཐོབ་པར་བྱ་བའི་ཕྱིར་རོ། །རྣལ་འབྱོར་སྔ་མ་ལ་འོད་གསལ་བ་གཙོ་བོར་
བྱེད་པས་བྱིང་བ་སེལ་བ། འདི་ལ་བརྟན་པ་གཙོ་བོར་བྱེད་ཅིང་སྒོམ་པ་ཡང་
དམའ་བས་རྒོད་པ་སེལ་བར་གསུངས་སོ། །
ལྔ་པ་ལ། བཟླས་པའི་བསམ་པ་མདོར་བསྟན། སྦྱོར་བ་བྱེ་བྲག་ཏུ་བཤད་
པ༑ བསམ་པ་རྒྱས་པར་བསྟན་པའོ། །དང་པོ་ནི། ཕྲ་རགས་ཀྱི་རྣལ་འབྱོར་ཁྱད་
པར་ཅན་ལས། ཡང་ན། ངག་གི་བཟླས་པ་བྱའོ། །དེ་ཡང་། ཡེངས་དང་མ་ཡེངས་
སྟོང་འགྱུར་ཡོད། །ཅེས་དང་། སེམས་གཞན་གཡེངས་བས་བྱས་པ་ནི། །དེ་ཉིད་
རིག་པས་དོན་མེད་གསུངས། །ཞེས་པས་རྩེ་གཅིག་པའི་སེམས་ཀྱིས་བྱ་ལ། ཕྱི་
ནང་གི་དངོས་པོ་ཀུན་གྱི་ཡིན་ཚུལ་གྱི་བདག་ཉིད་རང་གི་སེམས་ཀྱི་དབང་པོ་སྟེ་
གཞིའི་ཀུན་ཏུ་བཟང་པོ་རང་བཞིན་འོད་གསལ་དུ་དྲན་པར་བྱས་ཏེ་རང་གི་བཟླ་
བྱའི་སྔགས་ནི་སྔོ་སེར་ལ་སོགས་པ་སྣ་ཚོགས་པའི་འོད་དང་ལྡན་པའི་དཀྱིལ་
འཁོར་པར་སྒོམ་པ་དེ་ལས་སྤྲོ་བསྡུ་བྱེད་ཚུལ་བློ་དང་ལྡན་པས་བསྒོམ་པར་བྱའོ། །
གཉིས་པ་ནི། སྲོག་དང་རྩོལ་བ་ཞེས་པ་སྤྱི་བོར་རླུང་ཡིན་ཀྱང་། དེ་
-106-



གཉིས་སྣ་གཡས་གཡོན་གྱི་རླུང་ལ་སོ་སོར་སྦྱོར་བ་དང་། སྲོག་ནི་རླུང་གི་སྤྱི་མིང་
དུ་བྱས། རྩོལ་བ་ནི་འབྱུང་འཇུག་སོགས་དེའི་བྱ་བ་ལ་བཤད་པ་སོགས་མང་པོ་
འབྱུང་ཡང་འདིར་མར་མེ་མཛད་ཆེན་པོས་སྲོག་གིས་ཕྱིར་སྤྲོ་ཞིང་རྩོལ་བས་ནང་དུ་
བསྡུད་པར་བཤད་པས། དབུགས་འབྱུང་རྔུབ་ཤིན་ཏུ་མ་བསྡམས་པར་རང་སོར་
བཞག་སྟེ། གསང་སྔགས་རྒྱལ་པོ་འབྲུ་གསུམ་དང་ས་བོན་མྱུར་བུལ་སོགས་ཀྱི་
སྐྱོན་དང་བྲལ་བས་གསལ་ཞིང་དག་པར་བརྗོད་པར་བྱའོ། །བཟླ་བྱ་ནི་མཚན་
སྔགས་དང་ཕྲེང་སྔགས་སོགས་ཀྱང་ཡིན་ལ་བཟླ་ཚུལ་དང་བགྲང་ཕྲེང་སོགས་ནི་
དུས་འཁོར་མཆོད་ཕྲེང་སོགས་སུ་བཤད་པ་བཞིན་ནོ། །
གསུམ་པ་ལ། ཕྱིར་སྤྲོ། ལམ་དུ་མཆོད། ནང་དུ་བསྡུ་བའོ། །དང་པོ་ནི།
དམན་ཞབས་པ་དང་ཤཱནྟི་པ་སོགས་ཀྱིས་མངོན་རྟོགས་སུ་བྲིས་པ་ལྟར་འབྱུང་
བཞིའི་གདན་བཤད་ཀྱང་། ཀུན་ཏུ་བཟང་མོས། དཔྲལ་མགྲིན་སྙིང་ཁའི་སྟོད་དང་
ཐད་རྣམས་སུ་རིམ་བཞིན་འཁོར་ལོ་པད་མ་རལ་གྲི་རྡོ་རྗེ་རྣམས་ཀྱི་ལྟེ་བར་ཟླ་བ་
ལ་གནས་པའི་རྣམ་སྣང་སྣང་མཐའ། འཇམ་རྡོར་མི་བསྐྱོད་པ་རྣམས་ཀྱི་ཐུགས་
ཀར་ཡང་རང་རང་གི་ཕྱག་མཚན་ལ་གནས་པའི་ཨོཾ་ཨཱམཾ་ཧཱུྃ་གསལ་བར་གནས་
པ་སྐུ་སོགས་རིམ་བཞིན་དུ་སྟེ༑ ཨོཾ་བརྗོད་པའི་ཚེ་སྐུ་རྡོ་རྗེ་གཙོ་བོར་བྱས་པའི་
རིགས་ལྔ་ལྷ་མོ་དགུ་དང་། ཨཱའི་ཚེ་གསུང་དང་། ཧཱུྃ་གི་ཚེ་ཐུགས་གཙོ་བོར་བྱས་
པ་རྣམས་སྤྲོ་ཞིང་མཐའ་དག་ཀྱང་མཾ་ལ་བསྡུ་བར་བཤད་ལ་ཡང་ན་ནི། སྐུ་རྡོ་རྗེ་
སོགས་གསུམ་ཀ་ཅིག་ཅར་དུ་སྤྲོ་བ་དང་། བསྡུ་བ་དག་ཀྱང་ལེགས་པར་བྱའོ། །
གཉིས་པ་ནི། སྤྲོས་པ་རྣམས་བར་སྣང་གི་ལམ་དུ་བསྙེན་བསྒྲུབ་བཅུ་གཉིས་ཏིང་
ངེ་འཛིན་གསུམ་ཚང་བར་མོས་པས་ནི་ནམ་མཁའི་སོགས་དགང་བར་བྱ་ལ། དེ་
-107-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ནས་སོགས་སྤྲོས་ཏེ་སྤྱིར་དབུལ་ཞིང་ཁྱད་པར་གཞན་ལ་མི་སྣང་བས་ཡོངས་སུ་
སྦས་པའི་རིག་མ་ནི་རང་སྣང་ངམ་རང་འོད་ཀྱི་རིག་མ་སྟེ་དེ་དག་གི་ཚོགས་རྣམས་
དང་སྦྱར་ནས་བདེ་ཆེན་བབས་པ་དང་བཅས་པས་གཞན་རིག་མ་རྣམས་ཀྱིས་
དབང་བསྒྱུར་བའི་ནུས་པ་ཐོབ་པར་དགྱེས་པར་མོས་སོ། །
གསུམ་པ་ནི། བདེ་བས་རྣམ་པར་སོགས་ལུས་མཾ་ཡིག་ལ་གཞུག་པས་
ཤིན་ཏུ་བརྟན་པར་བྱ་ལ། དེ་ལྟར་སྤྲོ་བ་རྣམས་རླུང་ཕྱིར་འབྱུང་བ་དང་། བསྡུ་བ་
རྣམས་ནང་དུ་རྔུབ་པའི་སྟོབས་ཀྱིས་བྱ་བར་མར་མེ་མཛད་ཀྱིས་བཤད་དོ། །
གཉིས་པ་ནི། རང་གི་ལྷ་དང་སྙིང་པོའི་བསྒོམ་བཟླས་ཀྱི་གནས་སྐབས་དང་མཐར་
ཐུག་གི་དེ་ཁོ་ན་ཉིད་ལ་ངེས་པར་རྟོག་པ་དང་གོམས་པའི་རྣལ་འབྱོར་གྱིས་སེམས་
ཀྱི་སྤྱོད་པ་སྐྱོ་བས་དུབ་ཅིང་ཞུམ་པར་གྱུར་ན། སྔར་བཤད་པའི་རིག་སོགས་བྱ་
ཞིང་༑ སྤྱི་བོའི་སྟེང་དུ་དཀྱིལ་འཁོར་སྒོམས་པ་ལས་བྱང་ཆུབ་ཀྱི་སེམས་བཟང་
པོའི་བདུད་རྩིའི་ཆུ་རྒྱུན་སྲོག་སོགས་དྲངས་ནས་ནི། རྒྱུད་ནས། ཟླ་བ་ལ་གནས་
པའི་ཨོ་ལས་བདུད་རྩི་དབབ་པར་གསུངས་པ་ལྟ་བུའི་ཆོ་ག་བཞིན་དུ་སོགས་
བྱའོ༑ ༑དེ་དག་ནི་གཙོ་བོར་ལུས་སེམས་དུབ་པ་སེལ་ལ། བྱེད་པ་ལྕེ་རྐན་ལེགས་
པར་སྤྱད་ཅིང་གསལ་དག་དུ་བརྗོད་པའི་སྔགས་བཟླ་ཚུལ་ལ་ཆགས་སྟེ་རྩོལ་བ་
བྱས་པས་ངག་དུབ་ན་དེ་ལའང་ཀུན་ཏུ་ཆགས་པ་མེད་པར་ཡིད་བཟླས་སམ་རྡོ་
རྗེའི་བཟླས་པ་བྱའོ། །ཞེས་པ་ནི་དེ་ལྟར་སོགས་སོ། །
གསུམ་པ་ལ། མཆོད་བསྟོད་བྱས་ནས་འབྲུ་གསུམ་བསྡུ་བ་དང་། ཤེས་
རབ་དང་སྙིང་རྗེས་གཞན་དོན་སྨོན་པའོ། །དང་པོ་ནི། བསྟོད་དང་སོགས།
གཉིས་པ་ནི་དེ་ལྟར་སོགས་སོ། །
-108-



ཆོས་དབྱིངས་གསུང་དབང་གི་མངོན་རྟོགས་འཇམ་དབྱངས་ཞལ་མཐོང་།
གསུམ་པ་མཇུག་ལ། སྤྱོད་ལམ་ཀུན་ཏུ་ཟབ་གསལ་བསྒོམས། །ནང་
སོགས་སྦྱིན་བསྲེག་གསུམ་ལ་འབད། །བདེ་སྟོང་སྦྱར་བས་རང་གཞན་མཆོད། །
ལུས་ངག་ཕྱག་རྒྱ་སྔགས་སུ་སྒྲུབ། །སྡིག་སྤྱོད་ཐབས་ཀྱིས་དགེ་བར་བསྒྱུར། །དམ་
ཚིག་རྡོ་རྗེ་དོན་ཡོད་པས་། ཁྲུས་སོགས་རྣལ་འབྱོར་ཚུལ་བཞིན་སྤྱད། །གནས་
སྐབས་འདོད་པའི་དངོས་གྲུབ་སྒྲུབ། །བགེགས་རྣམས་བདུད་ རྩི་ འཁྱིལ་ པས་
གཞོམ་པའོ། ། །
དང་པོ་ལ། ཟབ་མོ་སྟོང་ཉིད་སྒོམ། གསལ་བ་ལྷ་སྐུར་སྒོམ། དེའི་ཕན་
ཡོན་བཤད་པའོ། །དང་པོ་ནི། མཉམ་གཞག་ལས་ལངས་ནས་ཐུན་མཚམས་འགྲོ་
འཆག་ཉལ་འདུག་ཀུན་ཏུ་ཡང་ཐ་མལ་གྱི་རྣམ་རྟོག་གིས་དག་པའི་སོགས། ཡུལ་
བཟུང་འཛིན་གྱིས་སྟོང་པ་ཉིད་དུ་སྒོམ་མོ། །
གཉིས་པ་ནི། ཁ་དོག་དཀར་པོ་རྣམས་སྐུ། དམར་པོ་གསུང། ནག་པོ་
ཐུགས་སོགས་རང་དང་རང་གི་སོགས། རིགས་ཐམས་ཅད་བསྡུ་ན་དཔལ་ལྡན་
སོགས༑ །
གསུམ་ པ་ ནི། བདེན་ པའི་ མཚན་ མ་ བདེན་ འཛིན་དང་། སྣང་ བའི་
མཚན་མ་བེམ་ཆོས་སམ་འབྱུང་ཆོས་སུ་འཛིན་པ་སྟེ་དེ་ལྟ་ཕྱི་ནས་སོགས་འདི་ནི་
གནས་སྐབས་ཀུན་ཏུ་སྔགས་ཀྱི་ཉམས་ལེན་གྱི་མཆོག་ཡིན་ནོ། །
གཉིས་པ་ལ། ནང་གི་སྦྱིན་བསྲེག་ཟས་ཀྱི་རྣལ་འབྱོར། ཕྱིའི་སྦྱིན་
བསྲེག་ཆོ་གས་བྱ་ཚུལ། བླ་མེད་ཀྱི་སྦྱིན་བསྲེག་འོད་གསལ་སྒོམ་པའོ། །དང་པོ་
ལ༑ འབུལ་ཡུལ། འབུལ་རྫས། འབུལ་ཚུལ་ལོ། །དང་པོ་ནི། ཟན་ཟའི་ སོགས་
-109-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
གཉིས་པ་ནི། རང་གི་ཟས་ནང་མཆོད་ལྟར་བྱིན་གྱིས་བརླབས་ལ་དེ་
ཉིད་འབྲུ་གསུམ་ལེགས་པར་བཟླས་ཏེའོ། །
གསུམ་པ་ནི། འཁོར་གསུམ་ཐམས་ཅད་སོགས་སོ། །
གཉིས་པ་ནི། ཕྱིའི་སྦྱིན་བསྲེག་དངོས་སུ་གྲུབ་ན་བཞི་བརྒྱ་ལྔ་བཅུ་པ་
སོགས་སུ་གསུང་པའི་ཆོ་གས་བསྒྲེས་ཏེ་བྱ་ཞིང་། མ་གྲུབ་ན་ཡིད་སོགས།
གསུམ་པ་ནི། མཚན་མ་གཉིས་ཀྱི་ཕུང་པོའི་སོགས་བཤད་དེ། སྦྱིན་བསྲེག་གཞན་
ཐམས་ཅད་ཀྱི་ཕན་ཡོན་ཡང་དེས་འགྲུབ་པའི་ཕྱིར་རོ། །
གསུམ་པ་ནི། བདེ་སྟོང་སྦྱར་བ་དེ་ལྟར་སོགས་མཆོད་པར་བྱ་སྟེ།
གཟུགས་མཛེས་པ་མཐོང་ན་དེ་གཟུགས་རྡོ་རྗེ་མར་བྱས་ནས་རང་ཉིད་དམ་མིག་
ས་སྙིང་དུ་བྱས་ལ་མཆོད་པ་སོགས་སོ། །དེ་འདྲའི་དམ་སོགས་བསྔགས་ཏེ། ཡེ་
ཤེས་དོན་གཉེར་ཆགས་ཅན་གྱི། །སྦྱོར་བས་སྐུ་གསུང་ཐུགས་རྣམས་ནི། །
བསྒོམས་ན་མྱུར་དུ་འགྲུབ་པར་འགྱུར། །ཞེས་སོགས་མང་དུ་གསུངས་སོ། །
གཞན་དོན་ནི་སངས་རྒྱས་མཆོད་པའི་མཆོག་ཡིན་ཏེ། རང་རང་གི་སྐལ་བ་དང་
རྗེས་སུ་སོགས་སོ། །
བཞི་པ་ནི། ལུས་ཀྱི་གཡོ་འགུལ་དང་ངག་གི་སྨྲ་བརྗོད་ལ་སོགས་
པའི་ལས་རྣམས་དེ་དང་དེ་ཐམས་ཅད་དུས་རྟག་ཏུ་ཟབ་གསལ་ལ་མཉམ་པར་
བཞག་པས་བྱ་དགོས་ཏེ། རྣམ་སོགས་དེར་གསུངས་པའི་ཕྱིར་རོ། །
ལྔ་པ་ནི། ལུས་དང་སོགས་པ་ངག་གི་དགེ་བ་དང་མི་དགེ་བར་སྣང་
བའི་རྣམ་པའི་ལས་རྣམས་དགེ་སྡིག་ཏུ་འགྱུར་པ་ནི་སེམས་བཟང་ངན་གྱི་དབང་
ལས་འབྱུང་སྟེ། སངས་རྒྱས་ཀྱི་སྐུ་ལྟ་བུའི་དངོས་པོ་གཅིག་ཉིད་ལ་ནི་བག་ཆགས་
-110-



ཆོས་དབྱིངས་གསུང་དབང་གི་མངོན་རྟོགས་འཇམ་དབྱངས་ཞལ་མཐོང་།
བཟང་ངན་སྣ་ཚོགས་པའི་ཀུན་སོགས་འབྱུང་བར་འགྱུར་བའི་ཕྱིར་ཏེ། ཁ་ཅིག་
ངན་སོང་གི་དང་། ཁ་ཅིག་བདེ་འགྲོའི་དང་། ཁ་ཅིག་ཐར་པའི་རྒྱུར་འགྲོ་བའི་དགེ་
སྡིག་སོགས་པས་སོ། །དེ་བས་ན། སྔགས་བླ་མེད་ཀྱི་རྣལ་འབྱོར་པའི་སེམས་ནི་
ནག་སོགས་ཏེ། ཕྱིན་ཅི་ལོག་གི་རྟོག་པ་མ་ལུས་པ་སྤངས་པའི་ཕྱིར་རོ། །
དྲུག་པ་ནི། བླ་མ་ལ་བརྙས་པ་སོགས་ཀྱིས་དམ་ཚིག་ཉམས་པ་ལ་ཡང་།
གསོ་ཐབས་ཁྱད་པར་ཅན་ཡོད་དེ། ཡོན་དང་ཚོགས་འཁོར་བྱས་ནས། རང་
དཔལ་ལྡན་དམ་ཚིག་རྡོ་རྗེ་དོན་ཡོད་གྲུབ་པའི་རྣལ་འབྱོར་ལ་གནས་ནས། ཡུལ་
ལ་སོགས་པའི་འགྲོ་བ་རང་བཞིན་གྱིས་དག་པར་བསམ་ལ། རང་གི་སྙིང་ཁའི་ཟླ་
བར་ནི་སྙིང་པོ་ཁཾ་གིས་བསྐྱེད་པའི་སྣ་ཚོགས་རྡོ་རྗེ་གཟུགས་ཇི་ལྟར་བ་བཞིན་དུ་
བསམ་པ་ལ་དམིགས་ནས། ཨོཾ་ཨཱཁཾ་ཧཱུྃ་ཞེས་མང་དུ་བཟླ་ཞིང་བདག་འཇུག་བྱ་
སྟེ༑ ཁྲུས་སྟེགས་ཀྱི་སྣ་ཚོགས་པ་སོགས་སོ། །
བདུན་པ་ལ། ཁྲུས་ཀྱི། ཉལ་བའི། ལྡང་བའི་རྣལ་འབྱོར་རོ། །དང་པོ་
ནི༑ ཕྱི་རོལ་སོགས་དབང་བླང་བའི་རིམ་པ་འདི་སོགས། །
གཉིས་པ་ནི། སྔ་དྲོ་དང་དགུང་དང་ཕྱི་དྲོ་དང་སྲོད་ཐུན་སྟེ་ཐུན་བཞི་
ལ་རྣལ་འབྱོར་རྒྱས་བསྡུས་ཇི་ལྟར་རིགས་པ་བྱས་ནས་ཐུན་མཚམས་གཞན་དང་
ཁྱད་པར་ནམ་གུང་ལ་ཡང་སོགས། སྙིང་ཁའི་ས་བོན་གྱི་ནང་དུ་དཀྱིལ་འཁོར་གྱི་
འཁོར་ལོ་སོགས།
གསུམ་པ་ནི། ཐོ་རངས་ལྡང་བའི་སོགས་སོ། །
བརྒྱད་པ་ནི། མཆོག་ཐུན་མོང་ཀྱི་དངོས་གྲུབ་འགྲུབ་པའི་མཚན་མ་
བུམ་ཆུ་ཁོལ་བ་དང་མྱུ་གུ་སྐྱེས་པ་སོགས་དང་། ཁྱད་པར་ལེའུ་བཅོ་ལྔ་པར་རྒྱ་ཆེར་
-111-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
གསུངས་པའི་རྨི་ལམ་གྱི་མཚན་མ་སོགས། དེ་ཉིད་གསུམ་དང་སྙིང་པོ་ཉེ་སྙིང་
ཕྲེང་སྔགས་སོགས་ཀྱི་བཟླས་བརྗོད་རང་རང་གི་གྲངས་ཚད་གསུངས་པ་དང་དེ་
ཡང་རྩོད་དུས་བཞི་འགྱུར་བཟླ་བ་སོགས་ཀྱི་བཟླས་བརྗོད་བྱས་ནས་ནི་རང་གི་
སེམས་སོགས་བྱ་སྟེ། བྱེད་ཚུལ་རྩ་རྒྱུད་ཀྱི་ལེའུ་བཅུ་བཞི་བཅོ་ལྔ་པ་སོགས་ནས་
གསུངས་པ་དངོས་གྲུབ་གཏེར་མཛོད་དུ་ལེགས་པར་གསུངས་པ་བཞིན་སྙིམ་ཏོག་
ཏུ་ཡང་བཤད་པ་ལྟར་རོ། །
དགུ་པ་ནི། དེ་དག་གི་བར་སྐབས་སུ་བགེགས་ཀྱི་མཚན་མ་བྱུང་བའི་
བགེགས་ཀུན། ཁྲོ་བོ་བདུད་རྩི་ཐབས་སྦྱོར་གཙོ་བོར་བྱས་པའི་དཀྱིལ་འཁོར་གྱི་
འཁོར་ལོའི་ནང་དུ་བདག་འཇུག་གི་དབང་སོགས། དེ་ལྟ་བུའི་གཙོ་བོ་འཕོ་བ་ནི།
ལྷ་གང་ཞིག་དཀྱིལ་འཁོར་གང་གི་དབུས་སུ་ཞུགས་པའི་དཀྱིལ་འཁོར་དེའི་
དཀྱིལ་འཁོར་ཡིན་པར་རྒྱུད་ལས་བཤད་པའི་ཕྱིར། དཔལ་འབྲས་ཀྱིས་འདི་ཡན་
ཆད་ཀྱང་ལས་རྒྱལ་མཆོག་ཏུ་བཤད་མོད། དམན་ཞབས་པས་མཉམ་གཞག་ལས་
ལངས་པ་ནས་འདིའི་བར་ནི་ཐུན་མཚམས་ཡན་ལག་ཏུ་བཤད་དོ། །
བཞི་པ་དེ་ལྟར་སྒོམ་དགོས་པའི་རྒྱུ་མཚན་ལ། རྒྱུ་མཚན་ལེགས་པར་
བཤད༑ དེས་ན་ནན་གྱིས་བསྐུལ་བའོ། །དང་པོ་ལ། རྒྱུ་མཚན་ གྱི་རྟགས་ཟུར་
གཉིས་དགོད། དེ་གཉིས་ཀྱི་ཁྱབ་པ་སོ་སོར་བསྒྲུབ། ཟུར་ཕྱི་མ་མདོ་ཕྱོགས་ལ་
མེད་པར་བསྟན་པའོ། །དང་པོ་ནི། སྤྱིར་ཕར་ཕྱིན་ཐེག་པ་རྐྱང་པས་མཐར་ཐུག་གི་ .
རྫོགས་པའི་སངས་རྒྱས་འགྲུབ་པར་འདོད་པ་དང་སྔགས་ལ་བརྟེན་དགོས་པར་
འདོད་བཞིན་བསྐྱེད་རིམ་ལམ་དུ་མི་འདོད་པ་སྟེ་བསྟན་པ་སྤྱིར་ལ་བརྟེན་པའི་
ལོག་རྟོག་ཐ་ཆད་ཤོས་གཉིས་འདིར་འགོག་པར་མཛད་པ་ནི། བླ་མེད་སྤྱི་དགོས་
-112-



ཆོས་དབྱིངས་གསུང་དབང་གི་མངོན་རྟོགས་འཇམ་དབྱངས་ཞལ་མཐོང་།
སུ་འབྱུང་བའི་བསྐྱེད་རིམ་ཀྱི་རྣལ་འབྱོར་དེ་ནི་ཆོས་ཅན། ལེགས་པར་ཤེས་
ནས་མངོན་སུམ་ལྟ་བུ་ཉིད་དུ་རྟོགས་ཤིང་གོམས་པར་བྱེད་དགོས་ཏེ། གདོད་མ་
ཉིད་ནས་རང་ཉིད་དྲི་བཅས་སུ་འཛིན་པའི་ཐ་མལ་རྣམ་རྟོག་གི་རྒྱུན་འདི་ལས་མ་
གཏོགས་པའི་སྲིད་པའི་ངོ་བོ་སྡུག་བསྔལ་ཞེས་བྱ་བའི་མཚན་གཞིའི་གཙོ་བོ་
གཞན་མེད་པ་གང་ཞིག ཁྱོད་ཐ་མལ་རྣམ་རྟོག་དེ་དང་རྣམ་པ་ཤིན་ཏུ་འགལ་
བར་གྱུར་པའི་སྒོ་ནས་དེའི་དངོས་ཀྱི་གཉེན་པོའི་སེམས་ཡིན་པའི་ཕྱིར། རྟགས་
ཟུར་སྔ་མས་རྡོ་རྗེ་ཐེག་པ་ནི། རྒྱུ་ལས་ཉོན་དུ་མ་ཟད་འབྲས་བུ་སྡུག་བསྔལ་གྱི་
གཉེན་པོ་བྱེད་པའི་སྒོ་ནས་ཕར་ཕྱིན་ཐེག་པ་ལས་ལྷག་པར་སྟོན་པར་བཞེད་ནས་
འདིར་འཁོར་བའི་ངོ་བོ་ངོས་འཛིན་མཛད་པ་ཡིན་པ་ལ། དཔལ་འབྲས་ཀྱིས་ཐ་
མལ་རྣམ་རྟོག་གི་གཙོ་བོ་བདག་གཉིས་སུ་འཛིན་པ་ཡིན་པར་བཤད་པ་དང་།
དེས་འཁྲུལ་ནས། བོད་ཀྱི་མཁས་པ་ཕྱི་མ་དག་གཞུང་འདིས་འཁོར་བའི་རྩ་བ་
བདག་འཛིན་དུ་བསྟན་པ་ཡིན་པས། སྔགས་ལའང་བདག་འཛིན་འཁོར་བའི་རྩ་
བར་བསྟན་པ་ཡིན་ནོ། །ཞེས་ཡང་ཡང་སྨྲ་བ་ནི་སྐབས་དོན་གཏན་མ་ཡིན་ཏེ། དེ་
ཙམ་ཤེས་པ་ལ་འདིར་དགོས་པ་ཅུང་ཟད་ཀྱང་མེད་པའི་ཕྱིར་དང་། ཡོད་ན་འདིར་
བསྟན་ཐ་མལ་རྣམ་རྟོག་གི་གཉེན་པོ་སྦྱིན་སོགས་བདག་མེད་ལྡན་པས་ཅིས་ཀྱང་
ཡོང་དགོས་པ་ལ་མི་ཡོང་བར་ད་ལྟ་ཉིད་དུ་འཆད་པའི་ཕྱིར་དང་། ཕར་ཕྱིན་ཐེག་
པའི་རྒྱ་ཆེ་བ་སྤྱོད་ཕྱོགས་ལ་རྣམ་རྟོག་དེ་སྣང་མི་སྲིད་པར་གསུངས་པ་མི་འཐད་
པའི་ཕྱིར་རོ། ། །
གཉིས་པ་ལ། རྟགས་སྔ་མའི་དང༌། ཕྱི་མའི་ཁྱབ་པ་བསྒྲུབ་པའོ། །
དང་པོ་ནི། རང་ཐ་མལ་དུ་འཛིན་པའི་རྣམ་རྟོག་འཁོར་བའི་ངོ་བོ་ཡིན་ན། བསྐྱེད་
-113-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
རིམ་ལེགས་པར་སྒོམ་དགོས་པས་ཁྱབ་སྟེ། ཟབ་སོགས་ཅན་ཟབ་གསལ་གཉིས་
མེད་སྦྱར་བའི་བསྐྱེད་རིམ་གང་ཡིན་པའི་མཉམ་གཞག་དེར་ནི་རང་ཐ་མལ་པར་
འཛིན་པའི་ཀུན་རྟོག་དེ་སྣང་བར་མི་འགྱུར་བའི་ཕྱིར་རོ། །བསྐྱེད་རིམ་ཀྱི་མཉམ་
གཞག་ན་ཟབ་གསལ་ཁྱད་པར་ཅན་གྱི་རིག་པ་ཡེ་ཤེས་ལས་ནི་སོགས་ནའོ། །དེ་
ཡང་༑ གཟུགས་ལ་སོགས་པ་མི་ཤེས་རྣམ་བྲལ་བས། །དྲི་མེད་ཕུང་པོ་ལ་སོགས་
ངོ་བོར་གྲུབ། །སེར་སྣ་ལ་སོགས་ཟློག་པར་གྱུར་པ་ཡིས། །ཕ་རོལ་ཕྱིན་པ་དཀར་
པོའི་ཆོས་རང་བཞིན། །ཞེས་སོགས་སུ་བསྒྲུབས་པ་ཞེས་བྱའི། ཕྱི་དོན་མེད་པར་
བསྒྲུབ་པ་ལ་སྦྱོར་བ་སྐབས་མ་འབྲེལ་བས། རྒྱ་གར་པཎ་ཆུང་ཙམ་གྱི་བཤད་ཚད་
ལ་ཡིད་བརྟན་མི་བྱའོ། །
གཉིས་པ་ནི། ཐ་མལ་རྣམ་རྟོག་གི་གཉེན་པོ་ཡིན་ན་འབད་ནས་
སྒོམ་དགོས་ཏེ། གཉེན་པོ་གང་དག་གི་སྤང་བྱ་གང་དང་མི་མཐུན་སོགས་བྱེད་པའི་
ཕྱིར་རོ། །
གསུམ་པ་ནི། ཐ་མལ་རྣམ་རྟོག་ཙམ་སྤོང་བ་ལ་བསྐྱེད་རིམ་མི་དགོས་
སོ་ཞེ་ན། དགོས་ཏེ། ཕར་ཕྱིན་ཐེག་པའི་སྦྱིན་སོགས་མི་འགྱུར་བའི་ཕྱིར་རོ། །རྒྱུ་
མཚན་གང་གི་ཕྱིར་ན་སྦྱིན་སོགས་བདག་མེད་ལྡན་པ་ཙམ་འདི་མཐར་ཐུག་ཡོད་
ཀྱང་༑ དེ་ནི་རང་ཐ་མལ་ལམ་སེམས་ཅན་དུ་འཛིན་པའི་རྣམ་རྟོག་དང་འཛིན་
སྟངས་མི་མཐུན་པར་འགྱུར་བ་མ་ཡིན་པའི་ཕྱིར་ཏེ། ས་བཅུའི་བྱང་སེམས་སོགས་
ལའང་རང་རྒྱུད་སྤང་བྱ་དང་བཅས་པར་མཐོང་བའི་སྒོ་ནས་སེམས་ཅན་དུ་འཛིན་
པ་ལྷན་སྐྱེས་ཡོད་ལ། བདག་ཉིད་སྒྲིབ་པ་ཀུན་ཟད་ཀྱི་ཀུན་ཏུ་བཟང་པོར་འཛིན་
པའི་བསྐྱེད་རིམ་མེད་པས་སོ། །འདིས་ནི་སྔགས་ཀྱི་གཙོ་བོ་དང་མདོའི་ཁྱད་པར་
-114-



ཆོས་དབྱིངས་གསུང་དབང་གི་མངོན་རྟོགས་འཇམ་དབྱངས་ཞལ་མཐོང་།
བསྟན་ནོ། །
གཉིས་པ་ནི། མདོ་སྔགས་ཀྱི་ཁྱད་པར་དེ་ལྟར་རྟོགས་ནས་དབང་
པོ་ཡང་རབ་སེམས་ཅན་མྱུར་དུ་སྒྲོལ་བའི་སྙིང་རྗེ་དང་ལྡན་པ་དག་ཆོས་ཅན། རང་
ཉིད་ཐེག་པ་མཐའ་དག་ལ་ལྟོས་པའི་སྐྱོན་ཀུན་ཟད་ཀྱི་སངས་རྒྱས་དཔལ་ལྡན་
ཀུན་ཏུ་བཟང་པོའི་ངོ་བོ་ཡིན་ནོ་ཞེས་ངེས་པར་སྒོམ་པར་སུ་ཞིག་མི་བྱེད་དེ། དེ་མ་
སྒོམས་ན་ཐ་མལ་རྣམ་རྟོག་སྤོང་མི་ནུས་ཤིང་། དེ་ལྟར་བསྒོམས་པས་སངས་རྒྱས་
ཀྱི་ཡེ་ཤེས་བསམ་ཡས་དུས་སྐད་ཅིག་གིས་ཀྱང་འགྲུབ་པའི་ཕྱིར་རོ། །དེ་ལྟར་ན།
རིག་མ་འདི་ནི་བོར་བྱས་ན། །ཐབས་གཞན་གྱིས་ནི་འཚང་མི་བརྒྱ། །ཞེས་དང་།
ཐབས་གཞན་སངས་རྒྱས་མི་རྙེད་དོ། །ཞེས་དང་། དགེ་བའི་ཆོས་ནི་གཞན་
གསུངས་པ། །ཀུན་གྱིས་སངས་རྒྱས་འགྲུབ་མི་འགྱུར། །ཞེས་སོགས་མང་དུ་
གསུངས་པ་རྣམས་ལ་བརྟེན་ནས། གཉེན་པོའི་མཐར་ཐུག་སྔགས་ཀྱི་བདེ་ཆེན་
མེད་པར་སྤང་བྱ་རྫོགས་པར་སྤོང་མི་ནུས་སོ་ཞེས་གསུང་མཁན་རྒྱ་བོད་འགའ་རེ་
བྱོན་མོད། དེ་དག་གིས་ཀྱང་སྤང་བྱ་ཁྱད་པར་བ་ངོས་མ་ཟིན་ལ། སྤྱིར་སྔགས་ལ་
མ་བརྟེན་པར་མཐར་ཐུག་གི་སངས་རྒྱས་འདོད་པ་དང་། ཁྱད་པར་ལུགས་དེ་སློབ་
དཔོན་ཡེ་ཤེས་ཞབས་ཀྱང་བཞེད་པར་འདོད་པ་དག་གིས་ནི་ཞལ་ལུང་མ་མཐོང་
ཞིང་གཞུང་འདི་དག་ལ་རྟོག་པ་མ་ཆུག་པར་ཟད་དོ། །
བཤད་པ་མཐར་ཕྱིན་པའི་བྱ་བ་ལ། རྒྱུད་དོན་རྫོགས་པར་འཆད་པ་ལ་
ཁེངས་སྐྱུང་། འོན་ཀྱང་བླ་མའི་མན་ངག་ལ་བརྟེན་ནས་འཆད། བཤད་པའི་དགེ་
རྩ་གཞན་དོན་དུ་བསྔོ་བའོ། །
-115-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
དང་པོ་ནི། རང་རྒྱུད་ཀྱི་ལུང་རིགས་ལ་རྟེན་པའི་དྲི་མེད་བློའི་འོད་ཟེར་
རྣམས་ཀྱིས་སྒྲིབ་གཉིས་མུན་པ་ལ་སོགས་པ་སྤང་བྱ་ཐམས་ཅད་ངེས་པར་རྩ་བ་
ནས་སེལ་བར་བྱེད་ནུས་པའི་རྒྱུད་དོན་རྣམ་པར་བརྟགས་ཤིང་འཆད་པར་མཛད་
པ་འདི་ཆོས་ཅན། སངས་རྒྱས་ཡེ་ཤེས་བདག་འདྲས་བྱ་བར་ནུས་པའི་གོ་སྐབས་
དག་ནི་ག་ལ་ཡོད་དེ། རྗེ་བཙུན་འཇམ་དབྱངས་ལྟ་བུའི་གང་ཟག་མཆོག་གི་སྤྱོད་
ཡུལ་ཡིན་པའི་ཕྱིར།
གཉིས་པ་ནི། འོ་ན་འདིར་འཆད་པ་ལ་བརྩོན་པ་མི་རིགས་སོ་ཞེ་
ན༑ རང་སྟོབས་ཀྱིས་མི་ནུས་ཀྱང་ཟབ་དོན་འཆད་པ་འདི་ཤིན་ཏུ་འབད་པར་
རིགས་པ་ཡིན་ཏེ། བླ་མའི་མན་ངག་ཁྱད་པར་ཅན་ཡོད་པ་གང་ཞིག བླ་མ་དམ་
སོགས་གྲགས་པས་དེས་ནའོ། །ཇི་ལྟར་གྲགས་ཞེ་ན། ཀླུ་སྒྲུབ་ཞབས་ཀྱི་རིམ་ལྔ་
ལས༑ ༑རི་དབང་རྩེ་ནས་འགའ་ཞིག་ལྷུང་གྱུར་ན། །ལྟུང་བར་མི་གྱུར་སྙམ་ཡང་
ལྟུང་བར་འགྱུར། །བླ་མའི་དྲིན་གྱིས་ཕན་པའི་ལུང་ཐོབ་ན། །གྲོལ་བར་མི་གྱུར་
སྙམ་ཡང་གྲོལ་བར་འགྱུར། །ཞེས་སོགས་སོ། ། །
གསུམ་པ་ནི། རྒྱུ་དེ་ལྟར་སྒྲུབ་ཐབས་རྣམས་བཀོད་རྫོགས་གང་ཡིན་པ་
དེས་ཆེད་དུ་བྱ་བ་འགྲོ་བ་ཀུན། རང་དོན་སྤངས་རྟོགས་མཐར་ཕྱིན་པའི་སངས་
རྒྱས་ཀྱི་ཡེ་ཤེས། གཞན་དོན་གདུལ་བྱའི་དཔལ་མགོན་མཛད་པའི་ཕྲིན་ལས་དང་
བཅས་པའི་གོ་འཕངས་མཆོག་དེར་འབད་ཅིང་གཞོལ་བར་བགྱིད་པའི་བསམ་
པས་སྦྱོར་བ་འཇམ་དབྱངས་ཚུལ་འདིས་རྟག་ཏུ་སྒྲུབ་པར་ཤོག །ཅེས་སམ། ཡང་
ན་རྩོམ་པ་པོ་སངས་རྒྱས་ཡེ་ཤེས་ཞབས་ཀྱི་མགོན་དང་བཅས་པ་ནི་འདུས་པ་
ཞབས་ལུགས་ཡིན་ལ་ལུགས་དེར་ལྷག་པར་གཞོལ་ཞིང་རྩལ་དུ་འདོན་པས་
-116-



ཆོས་དབྱིངས་གསུང་དབང་གི་མངོན་རྟོགས་འཇམ་དབྱངས་ཞལ་མཐོང་།
འཇམ་དབྱངས་སྒྲུབ་པར་ཤོག །ཅེས་སྦྱར་དུ་རུང་བར་སྣང་སྟེ་འགྲེལ་པ་མཁན་
གཞན་གྱིས་རྟོག་དཔྱོད་མ་ཞུགས་པར་སྣང་ངོ༌། །དེ་ལྟར་བསྐྱེད་རིམ་ལ་ལུགས་
འདིའི་ཚད་ལྡན་གྱི་གཞུང་ལས་གནས་སྐབས་གསུམ་དུ་བསྡུ་བར་མཛད་དེ། མར་
མེ་མཛད་ཆེན་བོས་ལས་དང་པོ་པ་དང་། ཡེ་ཤེས་བབས་པ་དང་། ཡེ་ཤེས་ལ་ཅུང་
ཟད་དབང་བའོ། །ཐ་མ་ལ་ གཉིས། དམན་ ཞབས་པས། ཡེ་ཤེས་ལ་ཅུང་ཟད་
དབང་བ་དང་། ཆེས་དབང་བ་ཞེས་བཤད་དེ། མཚན་ཉིད་ངོས་འཛིན་ནི། ལྷ་
རགས་པ་ལ་གསལ་སྣང་ཐོབ་ཅིང་བརྟན་པ་དང་། མིག་སོགས་ཀྱི་ལྷ་ཕྲ་མོ་ལ་
གསལ་སྣང་དང་པོར་ཐོབ་པ་དང༌། དེ་ལ་བརྟན་པ་ཡང་ཐོབ་པར་རྣམས་སོ། །
རྫོགས་རིམ་པའི་རྣལ་འབྱོར་པ་ལ་ནི། ཡེ་ཤེས་ལ་ཡང་དག་པར་དབང་བ་ཞེས་
ཀུན་ཞལ་མཐུན་པས་ལུགས་འདི་ཡང་བསྐྱེད་རིམ་མཐར་ཕྱིན་ནས་རྫོགས་རིམ་
པར་འཇོག་པའི་ཕྱིར་རོ། །ད་ལྟར་བསྐྱེད་རིམ་ལས་དང་པོ་པའི་ཚད་དུ་ཡང་མ་
སླེབས་པ་ནས་རྫོགས་རིམ་སྒོམས་པ་རྣམས་ནི་རྗེས་མཐུན་པ་ཙམ་དུ་ཟད་དོ། །
འདི་དག་ལ་མདོ་སྔགས་སྤྱི་དང་བྱེ་བྲག་གི་བཤད་པ་རྫོགས་པར་སྦྱར་ན་ཆེས་མང་
བར་འགྱུར་བས་ངོས་སྐལ་དཔྱིས་ཕྱིན་པ་ཙམ་ཞིག་བཤད་པའོ། །
གང་གི་དྲིན་གྱིས་བདག་བློའི་དཔལ། །ཆར་རྒྱས་ཆུ་ལྟར་འཕེལ་མཛད་
པ༑ ༑འཇམ་དགོན་བླ་མའི་ཞབས་པད་ལ། །རྟག་ཏུ་སྙིང་ནས་ཕྱག་བགྱིད་དོ། །
འདིར་འབད་དགེ་བ་ཉིན་མོར་བྱེད་པའི་དཔལ། །ཐུབ་བསྟན་ཤར་གྱི་ས་འཛིན་
རྩེར་སོན་ནས། །སྤྱིར་དགོས་ལུང་རྟོགས་པད་ཚལ་ཆེར་རྒྱས་ཏེ། །ཕན་བདེ་སྦྱང་
རྩིའི་དཔལ་གྱི་རོལ་གྱུར་ཅིགཁྱད་པར་དཔལ་ལྡན་འདུས་པའི་ལམ་གྱི་སྲོལ། །སྤྱི་
དང་ཡེ་ཤེས་ཞབས་ཀྱི་ལུགས་བཟང་གིས། །ས་ཆེན་གང་ནས་རིམ་གཉིས་རྣལ་
-117-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
འབྱོར་ལ། །ལེགས་པར་སྤྱོད་པའི་དཔལ་འབྱོར་ཆེར་རྒྱས་ཤོག །ཅེས་འདུས་
པ་ཡེ་ཤེས་ཞབས་ལུགས་ཀྱི་བསྐྱེད་རིམ་སྒྲུབ་ཐབས་ཀུན་བཟང་གི་རྣམ་པར་
བཤད་པ་འདི། །ལུགས་འདི་ལ་ལྷག་པར་མོས་ཞིང་བློ་གྲོས་མཆོག་ཏུ་དགེ་བ་
གཙང་སྟག་ཚང་གི་ལོ་ཙཱ་བ་ཤེས་རབ་རིན་ཆེན་རྒྱལ་མཚན་དཔལ་བཟང་པོས་
རྣམ་འགྱུར་ཅེས་བྱ་བ་ལྕགས་ཕོ་སྟག་གི་མགོ་ཟླའི་ཉེར་དྲུག་ལ་ཆོས་འཁོར་སྒང་དུ་
ལེགས་པར་སྦྱར་བའོ།། །། དགེ་བར་གྱུར་ཅིག། །།
-118-



༄༅། །ཞབས་ལུགས་རྫོགས་རིམ་སྙིང་གི་ཐིག་ལེ་
བཞུགས།།
ན་མོ་མཉྫབཛྲ་ཡ། རྒྱལ་བའི་ཡེ་ཤེས་གཞོན་ནུའི་སྐུ། ཁ་སྦྱོར་ཡན་ལག་
བདུན་ གྱིས་ འབར། །འཇམ་ མགོན་ རྡོ་ རྗེ་ འཆང་ བཏུད་ནས། །ཞབས་ ལུགས་
རྫོགས་རིམ་ཟབ་བརྗོད་བྱ། །འདིར་དཔལ་ལྡན་འདུས་པ་ལུགས་གཉིས་པའི་
རྫོགས་རིམ་གྱི་རྣམ་བཞག་རྒྱས་པ་ནི། འཇམ་དཔལ་ཞལ་ལུང་དང་གྲོལ་ཐིག་
གིས་སྟོན་པས་དེ་དག་ལ་ལེགས་པར་བསླབ་པར་བྱ་ཞིང་། དེ་གཉིས་ཀྱི་འགྲེལ་
པ་གྲུབ་ཆེན་དམན་ཞབས་པས་མཛད་པ་ལ་རྟེན་ནས་ཁོ་བོས་ལེགས་པར་སྦྱར་
བའི་གཞུང་བཤད་གཉིས་ལ་སྦྱངས་ནས་ངོ་སྤྲོད་ཀྱིས་ངེས་པ་བསྐྱེད་པར་བྱའོ། །
དེ་ཡང་གྲོལ་ཐིག་ན་ཅུང་ཟད་བསྡུས་པར་བཞུགས་པའི་དོན་ནི། འཇམ་
རྡོར་མཆོད་འཕྲེང་གི་སྨོན་ལམ་དུ་བྲིས་པ་ལྟར་ཡིན་ལ། འདིར་ཞལ་ལུང་དུ་དེ་
ལས་རྒྱས་པར་གསུངས་པས་ཁ་བསྐང་སྟེ། །
འཆད་པ་ལ་བཞི་སྟེ། རྫོགས་རིམས་དགོས་པའི་རྒྱུ་མཚན། གང་གིས་
བསྒོམ་པའི་གང་ཟག །གང་དུ་བསྒོམ་པའི་གནས། ཇི་ལྟར་བསྒོམ་པའི་ཚུལ་ལོ།།
དང་པོ་ནི། སྤྱིར་འཁོར་བ་རགས་པ་མ་དག་ལས་ཉོན་གྱི་འཁོར་བའི་རྩ་བ་
-119-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
བདག་གཉིས་སུ་སྣང་ཞིང་། འཁོར་བ་འབྲིང་པོ་དག་པ་རྣམ་བྱང་གི་འཁོར་བ།
ཉན་རང་དགྲ་བཅོམ་དང་། བྱང་སེམས་སར་གནས་ཀྱི་འཁོར་བའི་རྩ་བ་མ་རིག་
བག་ཆགས་ཀྱི་སའི་ཉེས་པ་ནི་མདོ་ཕྱོགས་ཀྱི་ལམ་གྱིས་རྫོགས་པར་ཡོང་ནུས་
ཀྱང་༑ འཁོར་བ་ཕྲ་མོ་འགྱུར་བའི་བག་ཆགས་ཀྱི་ས་བོན་ནི། བདེ་བ་ལམ་བྱེད་རྡོ་
རྗེའི་ཐེག་པ་སྤྱི་དང་ཁྱད་པར་སྔགས་བླ་མེད་ཀྱི་རིམ་པ་གཉིས་ཀྱིས་སྤོང་དགོས་
ཤིང་༑ དེ་ཡང་བསྐྱེད་རིམས་རྟོག་བཅས་ཡིན་པས་རྩ་བ་ནས་འཇོམས་མི་ནུས་
པས་རྫོགས་རིམ་རྟོག་མེད་ཀྱི་བདེ་ཆེན་ཉིད་ལ་རག་ལས་ལ། སྤང་བྱ་མདོ་དང་
ཐུན་མོང་བ་དེ་དག་འཇོམས་པ་ལ་ཡང་ལམ་འདི་ཉིད་ནུས་པ་མཆོག་ཏུ་གྱུར་པ་
ཡིན་ནོ། །
གཉིས་པ་ནི། སྤྱིར་འདིའི་ཆོས་སྐོར་དུ་གང་ཟག་བཞིར་བསྡུས་ཏེ།
ལས་དང་པོ་པ་དང་། ཡེ་ཤེས་བབས་པ་དང༌། །ཡེ་ཤེས་ལ་ཅུང་ཟད་དབང་བ་
དང་༑ ཡེ་ཤེས་ལ་ཡང་དག་པར་དབང་བའོ། །དེ་ལ་དང་པོ་གསུམ་ནི། དཀྱིལ་
འཁོར་ རགས་ པ་ལ་གསལ་སྣང་དང་བརྟན་ པ་ གཉིས་ ཀ་ཐོབ་པ་དང༌། མིག་
སོགས་ཀྱི་ལྷ་ཕྲ་མོ་ལ་གསལ་སྣང་ཙམ་ཐོབ་པ་དང་། བརྟན་པ་ཡང་ཐོབ་པ་རྣམས་
ཏེ་བསྐྱེད་རིམས་པའོ། །ཕྱི་མ་ནི་རྫོགས་རིམས་ཉམས་སུ་ལེན་པའོ། །དེས་ན་
བསྐྱེད་རིམས་ཕྲ་རག་སྔོན་དུ་སོང་བས་སྤྲོས་བཅས་ལ་གཙོ་བོར་བྱེད་མི་དགོས་
ཤིང་༑ དེ་ལ་ཡང་མི་སྨོད། རྒྱུའི་བླ་མ་རྡོ་རྗེ་སློབ་དཔོན། རྐྱེན་གྱི་བླ་མ་མཚན་ལྡན་
རིག་མ་ལྷན་ཅིག་བྱེད་པའི་བླ་མ་ལྷན་སྐྱེས་བདེ་ཆེན་ཏེ། བླ་མ་གསུམ་ལ་མཆོག་
ཏུ་གུས་ཤིང་མན་ངག་ལེགས་པར་ཐོབ་པའོ། །
གསུམ་པ་ནི། འདིར་གྲོང་ལས་རྒྱང་གྲགས་བཞི་འཕགས་པ་ལ་དགོན་
-120-



ཞབས་ལུགས་རྫོགས་རིམ་སྙིང་གི་ཐིག་ལེ།
པར་བཤད་པས་ཤིན་དུ་དབེན་ཞིང་མཚན་ཉིད་ཚང་བར་མ་གོམས་ཀྱི་བར་དང་
གོམས་ནས་གང་རུང་རུང་དུ་འཕྲལ་རྐྱེན་འཛོམ་པར་བྱའོ། །
བཞི་པ་ལ། ཐིག་ལེ་བཞི། ཡེ་ཤེས་ཀྱི། འཕོ་བའི་རྣལ་འབྱོར་སྟེ་
གསུམ་དུ་བསྡུས་ནས་རྫོགས་རིམས་རྣལ་འབྱོར་གསུམ་ཞེས་བྱས་ནའང་རུང་། ཐ་
མ་གང་ཟག་ཁྱད་པར་བའི་ལམ་ཡིན་པས་ཟུར་དུ་བཞག་ནས། རྣལ་འབྱོར་དང་པོ་
ལ་དགའ་བའི་མཆོག་དགའི། དགའ་བྲལ་ལམ་དགའ་བ་བར་མའི་རིམ་པ་སྟེ་
གསུམ༑ རྣལ་འབྱོར་གཉིས་པ་ལ་ལྷན་སྐྱེས་ཀྱི་རིམ་པ་སྟེ། རྫོགས་རིམ་རིམ་པ་
བཞི་ཞེས་བརྗོད་ཀྱང་རུང་མོད་ཀྱི། འདིར་འཕོ་བ་དང་བཅས་སྟེ། དལ་བས་
གསོན་ཚེ་རིམ་ཀྱིས་བསྒོམ་པའི་དང་བྲེལ་བས་འཆི་ཚེ་གཅིག་ཅར་བསྒོམ་པའི་
རྣལ་འབྱོར་རོ། །
དང་པོ་ལ། སྔོན་འགྲོ་མི་ཤིགས་ལ་སོགས་ཐིག་ལེ་གསུམ། དངོས་
གཞི་སྣང་བཅས་རྗེས་གཞིག་སྒྱུ་མའི་ལུས། ཟབ་གསལ་གཉིས་མེད་སྤྱོད་པས་
འབོགས་འབྱིན་པ། ཞེས་པ་ལྟར་གསུམ་ལས། དང་པོ་ལ་སྙིང་ཁར་མི་ཤིགས་
ཐིག་ལེ་དགའ་བའི། གསང་བར་ནོར་བུའི་ཐིག་ལེ་མཆོག་དགའི། སྣ་སྒོར་སྤྲུལ་
པའི་ཐིག་ལེ་ཁྱད་དགའི་རྣལ་འབྱོར་རོ། །དང་པོ་ལ་ངོ་བོ་དང་། བོགས་འདོན་ནོ།།
དང་པོ་ནི། བསྐྱེད་རིམ་རྒྱས་བསྡུས་གང་འགྲུབ། ཡིག་བརྒྱ། བླ་མའི་རྣལ་
འབྱོར༑ མཎྜལ་རྣམས་སྤྱི་འགྲོས་བཞིན་གང་འགྲུབ་བྱས་ནས། རང་ཉིད་བསྲུང་
འཁོར་གྱི་ནང་དུ་ཆུད་པའི་དཀྱིལ་འཁོར་གྱི་གཙོ་བོར་གསལ་བའི་ལུས་ཀྱི་ནང་དུ་
རྩའི་གཙོ་མོ་གསུམ་རྩ་འཁོར་ལོ་བཞི་དང་བཅས་པར་གནས་པའི་སྙིང་ཁ་ཆོས་ཀྱི་
འཁོར་ལོའི་དབུས་ཀྱི་དྷཱ་ཏཱི་ནང་དུ་རང་འདྲའི་ཡེ་ཤེས་སེམས་དཔའི་ཐུགས་ཀར་
-121-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
རལ་གྲིའི་ཡུ་བ་ལ་གནས་པའི་ཏིང་ངེ་འཛིན་སེམས་དཔའ། མོ་ཡིག་དམར་སེལ་
ལ་ ཡིད་ལེགས་པར་གཏད་པས་དེ་ཐིག་ལེ་དམར་སེར་དུ་ཞུ་བ་བྱང་ཆུབ་ཀྱི་
སེམས་ཀྱི་རང་བཞིན་ཙ་ན་ཀའི་འབྲུ་ཚད་སྟེ། སྲན་ཆུང་འབྲིང་པོའི་ཚད་ཙམ།
འོད་ཟེར་ལྔ་ལྡན་འཇམ་དབྱངས་ཀྱི་ཡེ་ཤེས་སུ་གནས་པ་ལ་གསལ་སྣང་དང་
བརྟན་པར་གནས་པ་མ་ཐོབ་ཀྱི་བར་དུ་རྩེ་གཅིག་ཏུ་སྒོམ་པ་ལ་འབད་པ་གདོན།
བརྟན་ནས། ཐིག་ལེ་དེའི་ནང་དུ་ཡང་རྟེན་དང་བརྟེན་པ་ཐིག་ལེའི་བར་སྔ་མ་
བཞིན་དང་། དེ་བརྟན་ནས་དེའི་ནང་དུ་ཡང་དེ་བཞིན་བྱས་པས་དུ་སོགས་ཀྱི་
མཚན་མ་བྱུང་བྱུང་དུ་བསྒོམ་མོ། །
གཉིས་པ་ལ་བསྟིམ་པ་གསུམ་སྟེ། གཞན་དོན་འགྲུབ་ཕྱིར་སེམས་ཅན་
སྦྱངས་ནས་བསྟིམ། བདེ་བ་རྒྱས་སྤྱིར་ཐིག་ལེ་བསྡུས་ནས་བསྟིམ། བྱིན་བརླབས་
འཇུག་ཕྱིར་སངས་རྒྱས་བསྐུལ་ནས་བསྟིམ་པའོ། །དང་པོ་ནི་སྙིང་ཁའི་ཐིག་ལེ་
ལས་ཁ་དོག་ལྔ་ཡིས་འོད་ཟེར་འཕྲོས་པའི་རྩེ་ལ་དཀྱིལ་འཁོར་གྱི་འཁོར་ལོ་སྤྲུལ།
ཕྱོགས་བཅུའི་འཇིག་རྟེན་བཀང་། སེམས་ཅན་ཐམས་ཅད་སངས་རྒྱས་སུ་གྱུར་པ་
རྣམས་ཟླ་བ་ཞུ་བའི་གཟུགས་སུ་གནས་པ་ལ་སྤྲུལ་པའི་དཀྱིལ་འཁོར་རྣམས་ཀྱང་
བསྟིམ༑ ཡེ་ཤེས་ཀྱི་ངོ་བོར་གྱུར་པ་ཚུར་འདུས་ཏེ་སྣ་བུག་གཡོན་ནས་ཞུགས།
སྙིང་ཁའི་ཐིག་ལེ་ལ་ཐིམ་པས་སངས་རྒྱས་ཐམས་ཅད་ཡོན་ཏན་བསྐྱེད་ནུས་པའི་
ཐིག་ལེ་རིན་པོ་ཆེ། །དངོས་པོ་ཀུན་ལ་གནས་ལུགས་ཀྱི་ཚུལ་དུ་ཁྱབ་པའི་བདག་
ཉིད༑ རིགས་པས་བདེན་སྟོང་དུ་གཞིག་ནུས་ཀྱང་ལམ་གྱིས་སྣང་མེད་དུ་གཞོམ་
མི་དགོས་ཤིང་མི་ནུས་པ་དེ་ཉིད་ལ་སྣང་བ་གཞན་ཐམས་ཅད་བསྡུས་ནས་རྩེ་
གཅིག་ཏུ་སྒོམ་པ་ལན་མང་དུ་བྱའོ། །
-122-



ཞབས་ལུགས་རྫོགས་རིམ་སྙིང་གི་ཐིག་ལེ།
གཉིས་པ་ནི། ཐིག་ལེ་དེའི་འོད་ཀྱིས་རང་གི་རྟེན་རལ་གྲིའི་ཡུ་
བ་སོགས་ནང་ནས་རིམ་ཀྱིས་གཞི་ལུས་ཀྱི་བར་དུ་སྤྲོས་ནས་གསལ་བར་བྱས་ལ།
གཞི་ལུས་ཀྱི་གནས་བཅུ་དྲུག་ན་དཀར་ཆ་བྱང་ཆུབ་ཀྱི་སེམས་ཀྱི་ཐིག་ལེ་བཅུ་དྲུག་
གི་རྣམ་པར་གནས་པ་རྣམས་གསལ་གདབ་པར་བྱ་སྟེ། རྐང་པ་གཉིས་ཀྱི་མཐེ་
བོང་གི་རྩ་བར་ཨ་ཐུང་རེ། བྱིན་པ་གཉིས་ལ་ཨཱ་རིང་རེ། བརླ་གཉིས་ལ་ཨི་ཐུང་
རེ༑ བསུས་པའི་རྩ་བར་ཨུ་ཐུང་། སྟེང་དུ་ཨུ་རིང་། ནུ་མ་གཉིས་ལ་རི་ཐུང་རེ།
ལག་པ་གཉིས་ལ་རྭ་རིང། མགྲིན་པར་ལོ་ཐུང་། མཆུ་ལ་ལྭ་རིང། འགྲམ་པ་
གཉིས་ལ་ཨེ་འགྲེང་བུ་རེ་རེ་བ། མིག་གཉིས་ལ་གཉིས་བརྩེག་མ་རེ། རྣ་བ་
གཉིས་ཀྱི་རྩ་བར་ཨོ་ནང་རོ་རེ་རེ་བ། སྤྱི་གཙུག་ལ་ཉིས་བརྩེག་མ། ཚིགས་ཀུན་
དུ་ཨོཾ་དང་ ཨ༔ རྣམས་ གསལ་བར་དམིགས་ཏེ། སྙིང་ཁའི་ཐིག་ལེའི་འོད་ཀྱིས་
རིམ་སམ་ཅིག་ཆར་བར་གང་མོས་ཀྱིས་དྲངས་ནས་ཐིག་ལེ་ལ་བསྟིམ་སྟེ། བདེ་
ཆེན་གྱི་ངོ་བོར་བསྒོམ་མོ། །
གསུམ་པ་ནི། སྙིང་ཁའི་ཐིག་ལེ་ལས་འོད་ཟེར་འཕྲོས་པས་རལ་
གྲིའི་ཡུ་བ་སོགས་རིམ་ཀྱིས་གསལ་བར་བྱེད་པ་སོགས་སྔ་མ་བཞིན་ལས་ལུས་ཀྱི་
ཐིག་ལེ་བསྡུད་པའི་སྐོར་དོར་ནས། རང་དམ་ཚིག་པའི་བ་སྤུའི་བུ་ག་ནས་འོད་
ཟེར་དཔག་མེད་འཕྲོས་པའི་རྩེ་ལ་དཀྱིལ་འཁོར་རྒྱ་ཆེར་སྤྲུལ་བ་རྣམས་ཕྱོགས་
བཅུའི་སངས་རྒྱས་ཀྱི་ཞིང་མུ་མཐའ་མེད་པར་བྱོན་ཏེ། རྒྱལ་བ་རྣམས་ཀྱི་ཞབས་
དྲུང་དུ་སླེབ་པ་ན་བྱང་ཆུབ་ཀྱི་སེམས་ཀྱི་ཐིག་ལེར་ཞུ། རྒྱལ་བ་རྣམས་ཀྱི་ཞལ་དུ་
ཞུགས་ཏེ་ཐུགས་ཀ་ནས་ཡེ་ཤེས་ཀྱི་བདུད་རྩི་བླངས་པ་གཅིག་ཏུ་འདྲེས། རྡོ་རྗེའི་
ལམ་ནས་བྱུང་བའི་བདུད་རྩི་འོ་མ་ལྟ་བུ་རྣམས་རང་གི་མདུན་དུ་བྱོན་པ། རྒྱལ་བ་
-123-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ཡབ་ཀྱི་བདུད་རྩི་སྣ་བུག་གཡས་དང་། ཡུམ་གྱི་བདུད་རྩི་སྣང་བུག་གཡོན་ནས་
ཞུགས་ཏེ་རྩ་བའི་ཐིག་ལེ་ལ་ཐིམ་པས་དཀར་ལ་དམར་བའི་མདངས་ཅན། དྲི་མ་
མེད་པར་གྱུར་པ་ཡེ་ཤེས་ཀྱི་རང་བཞིན་ལ་རྩེ་གཅིག་ཏུ་བཞག་པར་བྱའོ། །དེ་
ལས་སྣང་བ་མཐའ་དག་འགོག་པའི་རྡོ་རྗེ་སེམས་དཔའི་འོད་གསལ་འཆར་བའི་
རྟགས་ འདར་སྨྱོ་སོགས་འབྱུང་ཞིང་། མ་ དག་ པའི་ཕུང་སོགས་བསྲེགས་ཤིང་
སྦྱངས་ནས་དགའ་བའི་ཡེ་ཤེས་ཁྱད་པར་ཅན་སྐྱེའོ། །
གཉིས་པ་ལ་སྒོམ་རིམ་དངོས་དང་མཐར་ཕྱིན་པའི་ཐབས་སོ། །དང་པོ་
ནི༑ སྙིང་ཁའི་ཐིག་ལེ་ལས་སྤྲོ་རིམ་སྔར་བཞིན་བྱས་ཏེ། བསྟིམ་པ་གསུམ་ཀ་ཡུད་
ཙམ་གྱིས་རྫོགས་པར་བྱས་པས་ཐིག་ལེ་དེ་ཆེར་འབར་ནས་ཞུ་སྟེ། རོ་རྐྱང་དབུ་མ་
གསུམ་ནས་རྡུལ་མུན་སྙིང་སྟོབས་ཀྱི་རང་བཞིན་དུ་ཐུར་ལ་བབས་ནས་རྡོ་རྗེ་ནོར་
བུའི་རྩེ་མོ་དྷཱ་ཏཱིའི་མས་སྣར་བབ་པ་འབྱུང་པ་ལྔའི་རླུང་དངས་མའི་རང་བཞིན།
རང་གི་ལྷའི་ཕྱག་མཚན་ཏེ་འདིར་རལ་གྲི་སྔོན་པོ་ནས་འབྲུའི་ཚད་ཙམ་འོད་ཟེར་
ལྔ་ལྡན་དུ་གསལ་བར་བསྒོམས་པའི་ཡུ་བར་ཐིག་ལེ་ཡུངས་དཀར་སྦོམ་པོའི་ཚད་
ཙམ་གྱི་ནང་དུ་དཀྱིལ་འཁོར་ཡོངས་རྫོགས་གསལ་བར་བསྒོམས་པའི་གཙོ་བོ་
སེམས་དཔའ་གསུམ་རྩེག་གི་ཐུགས་ཀར་ཡང་ཐིག་ལེ་ཕྲ་མོའི་བར་ཇི་ཙམ་གསལ་
གྱི་བར་དུ་སྒོམ་ཞིང་གསལ་སྣང་དང་གནས་ཆ་ལེགས་པར་བཙལ་བར་བྱའོ། །
གཉིས་པ་ལ་གེགས་སེལ་དགའ་བྲལ་སྒོམ། བོགས་འདོན་ཡན་ལག་
གསུམ་ལྡན་བྱ་བའོ། །དང་པོ་ནི། ནོར་བུའི་ཐིག་ལེ་ལ་སྒོམ་པ་དམས་པས་བྱིང་
བའམ༑ འོད་འཚེར་བ་སོགས་ཀྱིས་རྒོད་ན། ཐིག་ལེ་རང་གི་དྷཱ་ཏཱིའི་མས་སྣ་ནས་
ཕྱིར་ཕྱུང་སྟེ་ཡུམ་གྱི་མས་སྣར་བཞག་པ་ལ་ཡིད་གཏད་པས། མཆོག་དགའ་ལས་
-124-



ཞབས་ལུགས་རྫོགས་རིམ་སྙིང་གི་ཐིག་ལེ།
ལངས་ནས་དགའ་བྲལ་གྱི་ཡེ་ཤེས་འཆར་ཞིང་། དེས་སྟོང་ཉིད་ལ་དམིགས་པའི་
བདེ་སྟོང་བསྒོམ་པའོ། །
གཉིས་པ་ནི། དེ་ལྟར་བྱས་པས་བྱིང་རྒོད་སངས་པ་ན་རང་གི་
མས་སྣར་དྲངས་པ་ལས་འོད་འཕྲོས། སྔར་གྱི་སྦྱངས་བསྡུས་བསྐུལ་གསུམ་ཚང་
བར་བྱས་ནས། རྩ་བའི་ཐིག་ལེ་ལ་སེམས་ལེགས་པར་བཟུང་བ་ལ་བོགས་འདོན་
གསུམ་བྱེད་པ་སྟེ། འདི་ལྟར་དབུགས་དགག་སྟོང་པའམ། རྟགས་སྣང་བཟུང་
བའི༑ ལྷར་སྣང་དྲན་པའི་ཡན་ལག་གོ །དང་པོ་ནི། ནོར་བུའི་ཐིག་ལེ་དེ་ལ་སྟེང་
འོག་གི་རླུང་ཐམས་ཅད་བསྟིམས་ཏེ། འབྱུང་འཇུག་བཀག་ནས་སྣང་བ་གཞན་
ཐམས་ཅད་བསྡུས་ཏེ་ཐིག་ལེ་འབིག་རྩེ་གཅིག་ཏུ་འཛིན་པའོ། །
གཉིས་པ་ནི། ཐིག་ལེ་དེ་ལས་རལ་གྲིའི་ཡུ་བ་ནས་ཕྱི་དཀྱིལ་གྱི་
བར་དུ་སྤྲོ་ཞིང་གསལ་བ་རྣམས་ཕྱི་ནས་རིམ་བཞིན་དུ་བསྡུས་ཐིག་ལེ་ཡང་ཆེས་ཕྲ་
མོར་གྱུར་པ་ལ་སེམས་ལེགས་པར་བཟུང་བས་འཁོར་འདས་ཀྱི་སྣང་བ་ཐམས་
ཅད་ལོག་ནས་འོད་གསལ་འབིག་ཏུ་འགྱུར་ཞིང་། ལོག་པའི་ས་ཆུ་མེ་རླུང་ནམ་
མཁའ་རྣམས་འགགས་ཏེ། མ་ལོག་པ་ཡེ་ཤེས་ཀྱི་སྣང་བར་གྱུར་པའི་ས་སོགས་
ལྔའི་སྣང་བ་འཆར་བ་ནི་རིམ་བཞིན། སྨིག་སྒྱུ་ལྟ་བུ་སྔོ་དངས། དུ་བ་ལྟ་བུ་ཅུང་
ཟད་དཀར་བ་མཁའ་སྣང་སྟེ། སྲིན་བུ་མེ་ཁྱེར་ལྟ་བུ་དམར་རྩེག་རྩེག་མར་མེ་རླུང་
གིས་མ་བསྐྱོད་པ་ལྟ་བུར་གསལ་འབར། སྤྲིན་མེད་ཀྱི་ནམ་མཁའ་ལྟར་སྔོ་དངས་
རྣམས་ཏེ། དང་པོ་བཞི་ཅུང་ཟད་གཡོ་ལ་ལྔ་པ་ནི་གཡོ་མེད་དོ། །དེ་ལ་རྩེ་གཅིག་
ཏུ་བཟུང་བ་ནི་བཟུང་བའི་ཡན་ལག་གོ །
གསུམ་པ་ནི། དེ་མཐར་ཕྱིན་ནས་དཀྱིལ་འཁོར་པའི་ལྷ་ཚོགས་
-125-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
སུ་སྣང་བ་འབྱུང་སྟེ། དེ་ཡང་རྗེས་དྲན་མང་དུ་གསུངས་པ་བསྡུ་ན་ལྷ་སྐྱེད་ཆོག་
མེད་པར་དང་། སྐྱེད་ཆོག་དང་བཅས་པར་དང་། ལྟ་བས་སྟོང་ཉིད་དུ་དང་། རིག་
མས་བདེ་ཆེན་དུ་ རྗེས་ སུ་དྲན་པའོ། །དང་པོ་ནི། སྐུ་ རྗེས་དྲན་རྣམ་ སྣང་། དེ་
བཞིན་གསུང་འོད་དཔག་མེད། ཐུགས་མི་སྐྱོད་པ། ཡོན་ཏན་རིན་འབྱུང་། ཕྲིན་
ལས་དོན་གྲུབ། ལྷ་མོ་སྤྱན་སོགས། ཁྲོ་བོ་གཤིན་རྗེ་གཤེད་སོགས་ཏེ། དེ་དང་དེ་
གཙོ་བོར་བྱས་པའི་དཀྱིལ་འཁོར་ཡུད་ཙམ་གྱིས་དྲན་པའོ། །
གཉིས་པ་ལ་དམ་ཚིག་རྗེས་དྲན་ས་བོན་ཕྱག་མཚན། དེ་བཞིན་
དུ་དཀྱིལ་འཁོར་དམ་ཡེ་ཚང་མ། སྐུ་སོགས་རྡོ་རྗེ་གསུམ་སྒྲུབ། སྤྱི་གཟུགས་རྒྱུ་
འབྲས་རྡོ་རྗེ། མཉེས་ཐབས་མཆོད་བསྟོད་བདུད་རྩི་རྣམས་ངོ་བོ་རླུང་སེམས་ཙམ་
ལས་གྲུབ་པར་དྲན་པའོ། །
གསུམ་པ་ནི། ལྟ་བ་སྐྱོང་བའོ། །
བཞི་པ་ནི། རིག་མ་ལ་བསྙེན་སྒྲུབ་བཞི་དྲན་རྫོགས་ཙམ་དུ་བྱས་ཏེ་སྙོམས་
པར་འཇུག་པའོ། །
གསུམ་པ་ལ་གནས་བཞི་ཕྱག་རྒྱ་བཞི་པོ་དགོད། རླུང་ཆེན་བཞི་
ལ་རྡོ་རྗེའི་བཟླས་པ་སྦྱང་། དེ་ཡི་གྲངས་དང་ཕན་ཡོན་བཤད་པའོ། །དང་པོ་ནི།
སྐུ་གསུང་ཐུགས་དམ་ཚིག་གི་ཕྱག་རྒྱ་སྟེ་བཞི་ནི། རྡོ་རྗེ་གསུམ་ཡེ་ཤེས་སེམས་
དཔའ་དང་བཅས་པ་སྟེ། རང་རང་གི་གནས་སུ་དེ་རྣམས་ཞལ་ཕྱག་སོགས་ཡོངས་
རྫོགས་གསལ་བར་བསྒོམས་པའི་ཐུགས་ཀར་ཡང་རང་རང་གི་ཕྱག་མཚན་གྱི་ལྟེ་
བར་ རིམ་ བཞིན། རླུང་དུད་ ཁ། ཆུ་དཀར་པོ། མེ་དམར་པོ། ས་སེར་པོ་རྣམས་
དབྱིབས་ཟླ་གམ། ཟླུམ་པོ། གྲུ་གསུམ། གྲུ་བཞི་རྣམས་ཀྱི་ལྟེ་བར་ཟླ་བ་ལ་གནས་
-126-



ཞབས་ལུགས་རྫོགས་རིམ་སྙིང་གི་ཐིག་ལེ།
པའི་༑ ཨོཾ་དཀར་འོད་གི་རྣམ་པ་ཅན། ཨཱ༔ དམར་གནས་པའི། ཧཱུཾ་སྔོན་འགྲོ་བའི།
མཾ་ལྟ་བུ་རང་རང་གི་ཏིང་ངེ་འཛིན་སེམས་དཔའ་འགྲོ་འོང་གནས་གསུམ་དང་བྲལ་
བའི་རྣམ་པ་ཅན་དུ་ལེགས་པར་གསལ་འདེབས་པའོ། །དེ་བཞི་ནི་རིམ་པ་བཞིན་
ལས་དང་ཆོས་དང་ཕྱག་ཆེན་དང་དམ་ཚིག་གི་ཕྱག་རྒྱ་སྟེ། ཕྱག་རྒྱ་བཞི་འབྲེལ་
ཅེས་གསུངས་སོ། །
གཉིས་པ་ལ་གཡས་གཡོན་སོ་སོ་ནས་རྒྱུ་བ་རླུང་དང་ཆུའི། གཉིས་
ཀ་ཆ་མཉམ་ནས་རྒྱུ་བ་མེ་དང་སའི། ལྡང་འཇུག་ནས་གསུམ་ལས་གྲོལ་བ་མ་ནིང་
གི་བཟླས་པའོ། །དང་པོ་ལ་གཡས་བརྐྱང་པ་ནས་རྒྱུ་བ་མཉམ་གནས་རླུང་གི་
གཡོན་རྐྱང་པ་ནས་རྒྱུ་བ་སྲོག་འཛིན་ཆུའི་རྡོར་བཟླས་སོ། །དང་པོ་ནི། སྣ་བུག་
གཡས་ཉིད་ནས་རྒྱུ་བ་རླུང་གི་རླུང་དུད་ཁ་ལ་སེམས་གཏད་དེ་དཔྲལ་བའི་རླུང་
དང་ངོ་བོ་གཅིག་པར་མོས་ནས་ཕྱིར་འབྱུང་བ་ཧཱུཾ། ནང་དུ་འཇུག་པ་ཨོཾ། ཁོང་དུ་
གནས་པ་ཨཱའི་རང་གདངས་སུ་ཡོད་པ་ལ་ཡིད་གཏད་ནས་ངེས་པར་བྱ་ཞིང་།
ངེས་ནས་ཧཱུཾ་ཡིག་སྤྲོ་བའི་རྣམ་པ་ཅན་གྱིས་སྣང་སྲིད་ཐམས་ཅད་ཀྱི་དྲི་མ་སྦྱངས།
བདུད་རྩི་ཟླ་བ་ཞུ་བ་ལྟ་བུ་གཅིག་བསྡུས་པ་ཨོ་འོང་བའི་རྣམ་པ་ཅན་གྱིས་ནང་དུ་
ཞུགས༑ རང་རྒྱུད་ཀྱི་བག་ཆགས་བཀྲུས། དག་པའི་བདུད་རྩིའི་རྣམ་པ་དེ་ཨཱལ་
གཞུག ཨཱགནས་པའི་རྣམ་པ་ཅན་ལ་སེམས་བཞག་སྟེ། གནས་པའི་རང་
གདངས་ཇི་ཙམ་ཡོད་པ་ལ་སེམས་མ་ཡེངས་པར་བྱས་པའི་ཤུགས་ཀྱིས་གནས་པ་
ཇེ་རིང་ལ་ངང་གིས་འགྲོའི་འཆོས་མི་དགོས་སོ། ཨཱདེ་ལྷའི་དེ་བཞིན་ཉིད་ཟབ་
གསལ་གཉིས་མེད་ཀྱི་ཡེ་ཤེས་སུ་གནས་པ་ལ་སེམས་རྩེ་གཅིག་ཏུ་གཏད་པས་
འོད་གསལ་ཁྱད་པར་ཅན་འཆར་རོ། །
-127-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
གཉིས་པ་ནི། ཐམས་ཅད་ལྡང་འཇུག་གནས་པའི་བྱེད་ལས་
རྣམས་འདྲ་བར་བྱས་སྟེ། གཡོན་རྐྱང་པ་ནས་རྒྱུ་བ་ཆུ་རླུང་དཀར་པོ་སྙིང་ཁའི་ཆུ་
དང་དབྱེར་མེད་དུ་མོས་ནས་སོ། ། །
གཉིས་པ་ལ་དྲག་པར་རྒྱུ་བ་གྱེན་རྒྱུ་མེའི། དལ་བར་རྒྱུ་བ་ཐུར་སེལ།
སའི་རྡོར་བཟླས་སོ། །དང་པོ་ནི། མགྲིན་པའི་མེ་དང་ངོ་བོ་གཅིག་པར་མོས་སྟེ།
གཉིས་ཀ་ནས་དྲག་པར་རྒྱུ་བ་ཁ་དོག་དམར་པོ་ལའོ། ། །
གཉིས་པ་ནི། སྙིང་ཁའི་གོང་གི་ས་དང་ངོ་བོ་གཅིག་པར་མོས་
ཏེ༑ དལ་བར་རྒྱུ་བ་ཁ་དོག་སེར་པོ་ལའོ། །
གསུམ་པ་ནི། དེ་ལྟར་དཀྱིལ་འཁོར་བཞི་ལ་རྡོར་བཟླས་བྱས་པས་
འཇུག་སོགས་ལས་གྲོལ་བའི་རླུང་དབུ་མར་གཡོ་མེད་དུ་གནས་པ་འབྱུང་ལ། དེ་
ལ་སེམས་ལེགས་པར་བཟུང་བ་ནི་མ་ནིང་ངམ་ཡེ་ཤེས་ཀྱི་བཟླས་པ་སྟེ། འོད་
གསལ་མངོན་དུ་བྱེད་པར་ཐེ་ཚོམ་མེད་དེ། འཕགས་ལུགས་པའི་སེམས་དབེན་
དངོས་སོ། །
གསུམ་པ་ནི། གྲངས་ཞག་རེ་ལ་ཉི་ཁྲི་ཆིག་སྟོང་དྲུག་བརྒྱ་སྟེ།
དགུ་བརྒྱ་པ་ཕྲག་ཉི་ཤུ་རྩ་རེ་ཡོད་ལ། དགུ་བརྒྱ་པ་རེ་དེ་བཞིན་གཤེགས་པ་རེ་རེ་
དང་དེ་རེ་རེ་ལ་ལྷ་མོ་བཞི་བཞིར་དབྱེ་བ་སོགས་འཕགས་ལུགས་པས་བཤད་རྒྱུད་
རྡོར་ཕྲེང་བཞིན་རིམ་ལྔ་སྤྱོད་བསྡུས་སུ་དྲངས་ལ། དེར་འཇུག་གནས་ལྡང་གསུམ་
ཨོ་ཨཱ༔ཧཱུྃ་དང་སྦྱོར་བ་འདི་དང་འདྲ་མང་འཇུག་པ་ནས་མགོ་བརྩམ་སྟེ། ཕྱིར་འབྱུང་
བ་ལ་མཐའི་འཇོག་སོ་མཛད་པས་འདི་དང་མ་མཐུན་མོད། འདུས་པ་ལ་ལེགས་
པར་སྦྱངས་པ་དག་གིས་ཀྱང་མ་ཕྱེད་དོ། །སེམས་འགྲེལ་རྣམས་ལས་ནི། ལྡང་བ་
-128-



ཞབས་ལུགས་རྫོགས་རིམ་སྙིང་གི་ཐིག་ལེ།
ལས་བརྩམས་ཏེ་གནས་པས་མཇུག་བསྡུད་པ་འདི་དང་འདྲ་བ་ལས། ཨོཾ་གྱིས་
ལྡང་བ་གསུངས་པས་ཤིན་དུ་ཁྱད་པར་དུ་འཕགས་པ་ཡང་གོང་མ་རྣམས་ཀྱིས་མ་
ཕྱེད་དོ། །བཟླས་པ་འདི་ནི་རང་བཞིན་ལྷུན་གྲུབ་ཅེས་བྱ་སྟེ། རྐྱེན་གྱི་བློས་གསར་
དུ་མ་བཅོས་པའི་རང་གདངས་ཡིན་པར། དེ་ཡང་མ་ནིང་གི་བཟླས་པ་ནི་སངས་
རྒྱས་རྣམས་ཀྱི་བཟླས་པ་ཡིན་པས་འདི་མཐར་ཕྱིན་ན་ཕར་ཕྱིན་ཐེག་པའི་ས་བཅུ་
པ་དང་སྤངས་རྟོགས་མཉམ་པ་སོགས་ཕན་ཡོན་ཤིན་དུ་ཆེ་བས་འབད་པར་རིགས་
ཤིང་༑ ངག་བཟླས་ལ་གཙོ་བོར་ཡང་མི་བྱ། བརྙས་པར་ཡང་མི་བྱའོ། །ཐིག་
ལེ་དེ་གསུམ་ནི་སྒྱུ་ལུས་ཡེ་ཤེས་ཀྱི་སྐུ་སྒྲུབ་པའི་དངོས་རྒྱུ་ཟབ་གསལ་གཉིས་མེད་
ཀྱི་ཡེ་ཤེས་ཁྱད་པར་ཅན་འགྲུབ་པའི་ཐབས་ཟླ་མེད་པ་ཡིན་པས། སྔོན་འགྲོའམ་
སྦྱོར་བ་ཞེས་བྱའོ། །
གཉིས་པ་དངོས་གཞི་ནི། སྔར་གྱི་མི་ཤིགས་པ་ཉིད་ལ་སླར་
ཡང་ནན་ཏན་དུ་བྱས་པའི་མཐར་བསྡུད་རིམ་དང་སྤྲོ་རིམ་ཁྱད་པར་ཅན་ལ་སྦྱངས་
པས་རྟགས་ལྔ་དང་འོད་གསལ་གྱི་མཐར་ཡེ་ཤེས་ཀྱི་སྐུར་ལྡང་ཚུལ་ཡིན་ལ། འདི་
ལ་བཞི། མི་ཤིགས་པ་ཡི་རང་བཞིན་བཤད། དེ་ཡི་བོགས་འདོན་ཆོས་གསུམ་
སྒོམ༑ དེ་ནས་སྤྲོ་བསྡུ་ཚུལ་བཞིན་བྱ། དེ་ལས་འབྲས་བུ་འགྲུབ་ཚུལ་བཤད། དང་
པོ་ནི༑ བསྒོམ་བྱའི་ཐིག་ལེ་ཁྱད་པར་ཅན་དེ་ནི་ངོ་བོ་གཞིའི་ཟབ་གསལ་གཉིས་
མེད་ཀྱི་ཡེ་ཤེས། རྣམ་པ་ཀུན་རྫོབ་ཏུ་ཐིག་ལེ་འོད་ཟེར་ལྔ་པ། སྣོད་བཅུད་མཐའ་
དག་ཞིག་ཀྱང་འདི་མི་འཇིག་པས་གཞོམ་མེད། དེས་ན་ཕྱི་རོལ་པས་ཚངས་པའི་
སྒོ་ང་ཞེས་བྱ་བ། སྣོད་བཅུད་བྱེད་པ་པོར་འཁྲུལ་བའི་གཞི། འཕགས་ལུགས་པས་
རླུང་འོད་ཟེར་ལྔ་པར་གྲགས་པའོ། །
-129-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
གཉིས་པ་ལ་རྟེན་བསྐྱེད་རིམ། བརྟེན་པ་རྫོགས་རིམ་སོ། །དང་པོ་ནི།
བསྙེན་སྒྲུབ་ཆུང་འབྲིང་ཆེན་པོ་རེ་རེ་ལ་བཞི་བཞི་སྟེ། ཡན་ལག་བཅུ་གཉིས་ཚང་
བར་བསྒོམ་པར་གསུངས་པ། རྣལ་འབྱོར་འདི་དག་གི་ཚེ་བློ་ནུས་ཆེར་རུ་སོང་
བས་ཡན་ལག་བཅུ་གཉིས་པོ་དེ་ཐམས་ཅད་ཡུད་ཙམ་གྱིས་སྒོམ་པ་རྫོགས་པར་བྱ་
བའོ༑ ༑གཉིས་པ་ལ་སྔར་བཤད་པའི་སྦྱངས་བསྡུས་བསྐུལ་གསུམ་པོ་སྔར་བཞིན་
བྱེད་པ་སྟེ། བསྐུལ་ནས་བསྡུས་པའི་ཡེ་ཤེས་ཐམས་ཅད། རྣམ་པ་ཀཾ་གྱི་ཡི་གེའི་ཀླུ་
དང་ར་དང་ཨུ་དང་ཟླ་ཕྱེད་དང་ཐིག་ལེ་རྣམས་ཡེ་ཤེས་ལྔར་མོས་ནས་བསྟིམ་པ་
དང་༑ རྣམ་པ་སྔར་བས་གསལ་བ་དང་ནུས་པ་ཆེ་བ་རྣམས་འདིར་ཁྱད་ཆོས་སོ།།
ཡང་ན་ཡི་གེ་ལྔ་ནི། ཀ་དང་ཤ་དང་ར་དང་ཨུ་དང་མའོ། །
གསུམ་པ་ལ་བསྡུས། སྤྲོས། བསྡུ་གསུམ་མོ། །དང་པོ་ནི། ཕྱིའི་སྣོད་
བཅུད་ཀྱི་སྣང་བ་དཀྱིལ་འཁོར་ཕྱི་མའི་བསྲུང་འཁོར། དེ་གཞལ་ཡས་ཁང་། དེ་
བརྟེན་པ་འཁོར། དེ་དམ་ཚིག་སེམས་དཔའ། དེ་ཡེ་ཤེས་སེམས་དཔའ། དེ་རལ་
གྲི༑ དེ་མཾ་ཡིག དེ་ཐིག་ལེ་ལ་བསྡུས་ནས་ཡུན་རིང་དུ་སེམས་བཟུང་ཞིང་། དེ་
ཡང་ནང་གི་བསྲུང་འཁོར་ནས་སྔ་མ་བཞིན་ཐིག་ལེའི་བར་དང་། དེ་ཡང་དེ་བཞིན་
དུ་བསྡུས་ནས་མཐར་སྣང་བ་གཞན་ཐམས་ཅད་བསྡུས་པའི་ཐིག་ལེ་འབའ་ཞིག་
ལ་སེམས་རྩེ་གཅིག་ཏུ་འཛིན་པ་སྟེ། རྗེས་གཞི་གི་སྦྱོར་བའོ། ། །
གཉིས་པ་ནི། ཐིག་ལེ་ལས་འོད་ཟེར་ཕྱིར་བྱུང་བས་རལ་གྲིའི་
ཡུ་བ་དང་ཡེ་ཤེས་སེམས་དཔའ་སོགས་སྣོད་བཅུད་ཀྱི་བར་རིམས་ཀྱིས་སྣང་བ་སྤྲོ་
ཞིང་༑ དཀྱིལ་འཁོར་ཡོངས་རྫོགས་གསུམ་རིམ་སོགས་གང་ནུས་ཀྱི་ཡོངས་
རྫོགས་ཀྱི་སྣང་བ་ལ་སེམས་ཡུན་རིང་དུ་གང་གནས་བྱེད་པ་ནི་སྣང་བཅས་ཀྱི་རྣལ་
-130-



ཞབས་ལུགས་རྫོགས་རིམ་སྙིང་གི་ཐིག་ལེ།
འབྱོར་རོ། །
གསུམ་པ་ནི། སླར་ཡང་སྔ་མ་བཞིན་དུ་ རྗེས་ གཞིག་དངོས་ལ་
གནས་ཆ་ གཙོ་བོར་བྱས་ནས་མཐར་ཐིག་ལེ་ཡང་ཇེ་ཕྲར་བསྒོམ་པའོ། །
བཞི་པ་ལ་གནས་སྐབས་ཀྱི་འབྲས་བུ་ནི། སྨིག་སྒྱུ་སོགས་མཚན་མ་ལྔ་པོ་སྔར་
ལས་གསལ་ཞིང་བརྟན་པ་འབྱུང་ངོ༌། །མཐར་ཐུག་གི་འབྲས་བུ་ནི། མཐར་གླལ་
བ་དང་ལུས་འདར་གཡོ་སོགས་མང་དུ་བྱུང་བའི་མཐར་ཡང་བསྡུས་སྤྲོས་བསྡུ་
གསུམ་གོམས་པས་ཐོག་མར་དཔེའི་འོད་གསལ་དང་དེའི་མཐར་མ་དག་པའི་སྒྱུ་
ལུས་དང་། དེ་ཐོབ་ནས་ཀྱང་སྣང་བཅས་རྗེས་གཞིག་ལ་སྦྱངས་པས་དོན་གྱི་འོད་
གསལ་ཟབ་གསལ་གཉིས་མེད་མངོན་སུམ་གྱིས་བསྡུས་པའི་མཐར། དག་པའི་སྒྱུ་
ལུས་སམ་སླུ་མེད་ཀྱི་སྐུ་འགྲུབ་པར་འགྱུར་རོ། །དེ་ལྟ་བུའི་ཡེ་ཤེས་དེ་ལ་མདོ་
སྔགས་ནས་ཆོས་དབྱིངས་དང་དོན་དམ་དང་འོད་གསལ་ལ་སོགས་པའི་མིང་གི་
རྣམ་གྲངས་མཐའ་ཡས་པ་གསུངས་ལ། དེ་མངོན་དུ་བྱེད་པའི་ཐབས་ནི་སྔར་
བཤད་པ་རྣམས་དང་ཁྱད་པར་ཉེ་རྒྱུའི་གཙོ་བོ་ནི། ལས་རྒྱ་ཁྱད་པར་ཅན་ལ་རྟེན་
པའི་སྤྱོད་པ་སྟེ་དེ་ཡང་ཞལ་ལུང་གི་མཆོག་དབང་གི་སྐབས་སུ་གསུངས་པའི་
བརྟག་ཐབས་དང་ལུས་སེམས་སྦྱོང་ཚུལ་དང་། འདུ་ཤེས་གསུམ་ལྡན་སོགས་
ཤེས་པར་བྱས་ནས་ལེགས་པར་བསྟེན་པས། དེའི་ཕྱི་རོལ་གྱི་གཟུགས་མཛེས་སྒྲ་
སྙན་སོགས་ཡུལ་དྲུག་ལ་རིམས་ཀྱི་སྤྱད་པས་ས་དྲུག་དང་། དེ་རྗེས་ནང་རེག་ས་ཆུ་
མེ་རླུང་ལ་རིམ་བཞིན་སྤྱད་པས་ས་བཞི་སྟེ། ས་བཅུ་མྱུར་དུ་གྲུབ་ནས་རྟག་པ་དང་
ཞི་བ་ལ་སོགས་པའི་ རོ་མྱང་བརྒྱད་དམ་དབང་ཕྱུག་བརྒྱད་ལྡན་འབྲས་བུའི་
རྐུའམ༑ མི་སློབ་པའི་ཟུང་འཇུག་སྔོན་དུ་བྱེད་དོ། །དེ་རྣམས་ནི་གང་ཟག་དལ་
-131-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
བས་ རིམས་ ཀྱིས་བསྒོམ་པ་མཐོང་ཆོས་ ལ་ མྱ་ངན་ལས་འདའ་བའི་ལམ་དུ་
གསུངས་སོ། །
གཉིས་པ་ནི། བྲེལ་བས་གཅིག་ཆར་དུ་བསྒོམ་པ་བར་དོར་འདའ་
བའི་ལམ་སྟེ། འདི་ལ་རྒྱུའི་ཆོས་གསུམ་སྒོམ། འབྲས་བུའི་ཆོས་གསུམ་སྒྲུབ་པའོ།།
དང་པོ་ལ་འཁོར་བ་སྐྱེ་བའི་སྒོ་དགག །ཆོས་དབྱིངས་སུ་འགྲོ་བའི་གནས་བཙལ།
གནས་དེར་ རང་སེམས་སངས་རྒྱས་སུ་བསྒོམ་པའོ། །དང་པོ་ནི། འཆི་ལྟས་མ་
ངེས་པ་བྱུང་བ་རྣམས་འཆི་བསླུ་སོགས་ཀྱིས་བཟློག་ཐབས་ལ་འབད་ལ་འཆད་
འགྱུར་གྱི་འཕོ་བ་རྣམས་སྦྱངས། ངེས་པ་ཅན་བྱུང་ནས་བསག་སྦྱང་དང་སྡོམ་པ་
བསོ་བ་སོགས་བྱས་ལ་ནད་ཀྱིས་སེམས་མ་སྙོགས་པའི་གོང་ནས་འཁོར་བར་སྐྱེ་
བའི་སྒོ་དགུ་ཡི་གེས་དགག་པར་བྱ་སྟེ། དགུ་ནི། ལྟེ་བ་སྨིན་འཚམས་སྤྱི་གཙུག་
རྣམས༑ འདོད་ ལྷ། གཟུགས། གཟུགས་མེད། མིག རྣ་བ། སྣ་ རྣམས། རྒྱལ་
པོ༑ རིག་ འཛིན། གནོད་ སྦྱིན། ཁ། དྲི་ ཆུ། དྲི་ ཆེན་ གྱི་ ལམ་ རྣམས། ཡི་ དགས།
དུད་འགྲོ། དམྱལ་བར་འགྲོ་བའི་སྒོའོ། །དེ་རྣམས་འགེགས་པའི་ཡི་གེ་ནི་རྡོ་ རྗེ་
གདན་བཞི་སོགས་སུ་མང་པོ་གསུངས་ཀྱང། འདིར་ཧཱུཾ་དང་། སུ་དང༌། ཀྵ་རྣམས་
ཏེ༑ ལྟེ་བ་ཡན་གྱི་བདུན་པོ་ཧཱུྃ་བདུན་གྱིས་དང་། ཐ་མ་གཉིས་སུཾ་དང་ཧཱུྃ་ཀྱིས་
གསལ་བར་དགག་གོ། །
གཉིས་པ་ནི། དེ་ལྟར་བཀག་པས་རང་སེམས་འཁོར་བར་འགྲོ་
བ་ཁེགས་ནས་ཆོས་དབྱིངས་མཁའ་སྤྱོད་དུ་འགྲོ་ལ། འགྲོ་མཁན་ཕལ་པས་མི་
འགྲུབ་པས། དབང་བཞི་ཐོབ་ཅིང་དམ་ཚིག་མ་ཉམས་པ་དང་ཉམས་ཀྱང་ལེགས་
པར་བསོས་པས་རང་གི་ཕུང་པོ་ལྔ་སངས་རྒྱས་ལྔ། ཁམས་བཞི་ཡུམ་བཞི། མིག་
་་།།།།།
-132-



ཞབས་ལུགས་རྫོགས་རིམ་སྙིང་གི་ཐིག་ལེ།
སོགས་སེམས་དཔའ། གཟུགས་སོགས་སེམས་མ། དད་བརྩོན་དྲན་ཏིང་ཁྲོ་བོར་
ལེགས་པར་བསྒོམས་ཏེ། འགྲོ་སའི་གནས། རང་གི་སྤྱི་བོར་རིན་པོ་ཆེ་སྣ་ཚོགས་
ལས་གྲུབ་པའི་རྡོ་རྗེ་རྩེ་མོ་དགུ་པ། འོད་ཟེར་ལྔས་རབ་ཏུ་བརྒྱན་པ་གསལ་བར་
བསྒོམས་ཏེ། དེའི་ལྟེ་བར་ཡང་རང་གི་སེམས་ཉིད་རྡོ་རྗེ་དཀར་པོ་རྩེ་ལྔ་པ་ཆེ་ཆུང་
རྩེ་དགུ་པའི་བཅུ་ཚལ་ཙམ། རྩེ་དགུ་པོ་རིགས་ལྔ་ཡབ་ཡུམ་གྱི་ངོ་བོ། རྡོ་རྗེ་གཉིས་
ཀ་གྱེན་དུ་ལངས་པ་ཤིན་དུ་གསལ་བར་སྒོམ་མོ། །རྩེ་ལྔ་པའི་ལྟེ་བར་ཟླ་བའི་
གདན་ལ། ཐིག་ལེ་ཁ་དོག་སེར་པོ། རྣམ་པ་བྱང་ཆུབ་ཀྱི་སེམས། ཚད་ཙ་ན་ཀའི་
འབྲས་བུ་ལྔ་ འདབ་ འབྱར་དུ་གནས་པའི་ཚད། དབྱིབས་ཟླུམ་པོ། ངོ་བོ་ཟབ་
གསལ་གྱི་ཡེ་ཤེས། འོད་ཟེར་སྣ་ལྔ་འབར་ཞིང་འཛག་པའི་རྣམ་པ་ཅན་ལ་གསལ་
སྣང་དང་གནས་ཆ་ལེགས་པར་གདོན་པར་བྱའོ། །
གསུམ་པ་ལ་སྣང་བ་ཐིག་ལེར་བསྡུ། སྟེང་དུ་ཡར་ནས་སངས་རྒྱས་སུ་
བལྟ་བའོ། །དང་པོ་ནི། སྤྱིར་སྣོད་བཅུད་དག་མ་དག་གི་སྣང་བ་ཐམས་ཅད་རྣལ་
འབྱོར་པ་རང་རང་གི་སེམས་སྣང་ཡིན་པས་དཀྱིལ་འཁོར་སྤྲོ་རིམ་གྱི་ཚུལ་དུ་
གསལ་བར་དམིགས་ཏེ། དེ་ཐམས་ཅད་རིམས་པས་སམ་གཅིག་ཅར་གང་བདེ་
གང་མོས་ཀྱིས་ཐོག་མར་སྙིང་ཁའི་ཐིག་ལེ་ལ་བསྡུས་ནས་སེམས་བཟུང་། དེ་
གསལ་བ་ན་དྷ་ཏི་ནས་ཞུགས་ཏེ། སྟེང་གི་ཚངས་བུག་གི་ལམ་མ་ཡིན་པ་ནས་
ཐུགས་སྐྱེད་དུ་སོང་ཏེ། རྡོ་རྗེ་གཉིས་ཀའི་མར་གྱི་རྭ་དབུས་མ་ནས་ཞུགས། རྩེ་ལྔ་
པའི་ལྟེ་བའི་ཐིག་ལེ་ལ་བསྟིམ་ནས་སེམས་བཟུང་། མཐར་རང་ལུས་ལྷར་གསལ་
བ་རྡོ་རྗེ་རྩེ་དགུ་པ་ལ། དེ་རྩེ་ལྔ་པ་ལ། དེ་ཡང་ཐིག་ལེ་ལ་ཐིམ་པའི་ཐིག་ལེ་ཉིད་
ལ་རྩེ་གཅིག་ཏུ་ཇི་ཙམ་ནུས་ནུས་སུ་བཞག་གོ །
-133-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
གཉིས་པ་ནི། ཐིག་ལེ་དེ་ཡང་སྟེང་དུ་ཏ་ལ་བདུན་སྲིད་ཙམ་དུ་ཡར་ནས་
དེ་ཉིད་དུབརྟན་པར་གནས་པ་ལ་སེམས་བཟུང་སྟེ། ཇེ་ཕྲ་ཇེ་ཕྲར་བཏང་ནས་
མཐར་འོད་གསལ་དུ་བསྡུས་པ་ལ་ཡུན་རིང་དུ་གནས་པར་བྱས་པས་གཉིས་སྣང་
གི་སྤྲོས་པ་མཐའ་དག་ཞི་བའི་ཆོས་སྐུ་མངོན་དུ་བྱས། དེ་དང་དུས་མཉམ་དུ་རླུང་
སེམས་ཙམ་ལས་གྲུབ་པའི་ཡེ་ཤེས་ཀྱི་ལྷ་སྐུ་མཚན་དཔེ་གསལ་རྫོགས་ཡུམ་དང་
ཞལ་སྦྱོར་བདེ་སྟོང་ཡོངས་རྫོགས་སུ་གྲུབ་པ་ལས་ལོངས་སྐུ། དེ་ལས་རྟེན་དང་
བརྟེན་པའི་དཀྱིལ་འཁོར་མཐའ་མེད་སྤྲུལ་ནས་འགྲོ་ཀུན་སངས་རྒྱས་ལ་བཀོད་
ཅིང་༑ གདུལ་བྱ་ཕལ་པའི་སྣང་ངོར་འབྱུང་ལུས་རགས་པ་བསམས་བཞིན་དུ་
བཟུང་ནས་མཛད་པ་བཅུ་གཉིས་བསྟན་པས་སྤྲུལ་སྐུ་མངོན་དུ་བྱས་པར་དང་པོར་
མོས་པས་ཡང་ཡང་བསྒོམ་པར་བྱ་བའོ། ། །
གཉིས་པ་ནི། ཚུལ་དེ་ལྟར་སྦྱངས་པས་སྐྱེ་བ་སྔ་མར་ཚོགས་གཉིས་
གོམས་ཤིང་ཚེ་འདིར་རིམ་གཉིས་ལ་རྩལ་དུ་འདོན་ལོང་མ་བྱུང་ཡང་དམ་ཚིག་
རྣམ་པར་དག་པ་དང་། ཁྱད་པར་བླ་མ་ལ་མོས་གུས་དང་གསོལ་འདེབས་གནད་
དུ་སོང་བའི་གང་ཟག་ལ་ལམ་འདིས་འཆི་སྲིད་མངོན་དུ་གྱུར་པའི་ཚེ་སྐུ་གསུམ་
མཚན་ཉིད་པ་མངོན་དུ་བྱེད་པར་ངེས་ཤིང་། དེ་ལྟ་མིན་ནའང་ཚུལ་འདི་ལ་རྣལ་
འབྱོར་དུ་བྱས་པས་འབྲིང་བར་དོ་དང་། ཐ་མ་ཡང་སྐྱེ་བ་བདུན་ན་གདོན་མི་ཟ་
བར་སྐུ་གསུམ་འགྲུབ་ངེས་སོ། །དེ་ཡང་གཞུང་ལུགས་འདི་པས། སྐུ་གསུམ་ལ་
མིང་འདོགས་འདི་ལྟར་མཛད་དེ། ཆོས་སྐུར་རབ་དགའ་མཁའ་མཉམ། ལོངས་སྐུ་
དཔེ་མེད་བདེ་རྫོགས། སྤྲུལ་སྐུ་སྣ་ཚོགས་གཟུགས་བརྙན་ཅེས་གསུངས་ཤིང་། དེ་
དག་གི་ཡོན་ཏན་དང་རྣམ་གཞག་རྒྱས་པ་རྣམས་ཞལ་ལུང་དང་གྲོལ་ཐིག་རྩ་
-134-



ཞབས་ལུགས་རྫོགས་རིམ་སྙིང་གི་ཐིག་ལེ།
འགྲེལ་དུ་གསུངས་པ་བལྟ་བར་བྱ་ ཞིང་། གཞན་ཡང་མན་ངག་བླ་ན་མེད་པ།
ཟབ་པ་གསལ་བ། འདུས་ཤིང་འབྲས་བུ་མྱུར་བ་འདིའི་ཡིད་ཆེས་པའི་ཁུངས་
ཐམས་ཅད་དེ་དག་ལ་རྟེན་ནས་ངེས་པ་བསྐྱེད་ལ་མན་ངག་ཁྱད་པར་ཅན་ལ་ཤིན་
དུ་ངོ་མཚར་ཞིང་། ཡིད་ཆེས་པའི་གནས་སུ་བཟུང་སྟེ། དལ་འབྱོར་དང་དམ་ཆོས་
ལ་སྙིང་པོ་ལོངས་པས་དོན་ཡོད་པར་བྱའོ། ཁྱད་པར་ལུགས་འདིའི་རིམ་གཉིས་
ཀྱི་རྣམ་པར་བཞག་པ་ནི། ཕ་བརྒྱུད་ཀྱི་དཀྱིལ་འཁོར་ལ་མ་རྒྱུད་ཀྱི་རིམ་གཉིས་
ཁྱད་པར་ཅན་གྱིས་ལེགས་པར་བརྒྱན་པ། རྗེ་བཙུན་འཇམ་པའི་དབྱངས་ཀྱིས་རྡོ་
རྗེ་འཆང་གི་ཐུགས་ཀྱི་བཅུད་ཕྱུང་བའི་བསྒོམ་རིམ་ཁྱད་པར་ཅན་གསང་ཞིང་ཆེས་
གསང་བའི་མན་ངག་བླ་ན་མེད་པ་ཡིན་ཀྱང་། བོད་གངས་ཅན་དུ་སྔོན་ཆད་དར་
རྒྱས་ཤིན་དུ་ཆུང་བར་བྱུང་སྣང་བས། བསྟན་པ་སྤྱི་དང་ཁྱད་པར་ཉམས་པ་བསོས་
པའི་ཕན་ཡོན་མང་དུ་མཐོང་ཞིང་། ཡང་དགོས་རང་ཉིད་བག་ཆགས་ཀྱི་དབང་
གིས་ ལྷག་པར་མོས་པས་རྒྱུ་དང་། བཤེས་གཉེན་ཆེན་པོ་དག་གི་གསུང་གིས་
བསྐུལ་བས་རྐྱེན་བྱས་ཏེ། གཙང་སྟག་ཚང་གི་སྐད་གཉིས་པ་པྲཛྙཱ་རཏྣ་དྷཱ་ཛ་ཤྲཱི་བྷ་
དྲས་རྣམ་འགྱུར་ཞེས་བྱ་བ། ལྕགས་ཕོ་སྟག་གི་ལོའི་དབོ་ཟླའི་ཉ་ལ་འབྲས་ཡུལ་
བཀྲ་ཤིས་གླིང་དུ་གྲགས་པར་སྦྱར་བའོ། །འདིར་འབད་དགེ་བའི་གང་གའི་ཆུ། །
དགེ་གཞན་ཆུ་ཀླུང་མཐའ་དག་དང་། །ལྷན་ཅིག་ཡན་ལག་བརྒྱད་ལྡན་དུ། །ཀུན་
མཁྱེན་རྒྱ་མཚོར་མྱུར་འཇུག་ཤོག །ཟབ་དོན་གསང་ཞིང་ཆེས་གསང་ལམ། །སྙིང་
ནས་ཕྱུང་ལྟར་གསལ་བསྟན་ལ། །ཡི་དམ་མཁའ་འགྲོས་བཟོད་མཛད་ཅིང་། །
སྐལ་བཟང་ལམ་འདིས་འཚོ་བར་ཤོག། །། མངྒ་ལཾ།། །
-135-



༄༅། །གྲོལ་ཐིག་གི་རྣམ་བཤད་བདེ་ཆེན་ཀུན་གསལ་ཞེས་
བྱ་བ་བཞུགས་སོ། །
ན་མོ་མཉྫ་བཛྲ་ཡ། གྲོལ་ཐིག་གི་རྣམ་བཤད་བདེ་ཆེན་ཀུན་གསལ་ཞེས་
བྱ་བ། རྗེ་བཙུན་འཇམ་པའི་དབྱངས་ལ་ཕྱག་འཚལ་ལོ། །རྒྱལ་བ་ཁྱབ་བདག་རྡོ་
རྗེ་འཆང་དབང་དངོས། །འཇམ་དབྱངས་ཡེ་ཤེས་ཞབས་ལ་གུས་བཏུད་ནས། །
དེས་བསྟན་རྫོགས་རིམ་གནད་བསྡུས་གྲོལ་ཐིག་གི །རྣམ་བཤད་འདུས་གསལ་
དེང་འདིར་བརྗོད་པར་བྱ། ། །
འདི་ལའང་བཤད་པ་ལ་འཇུག་པ་སོགས་གསུམ་ལས། དང་པོ་ལ།
མཆོད་པར་བརྗོད་པ་ནི། དཔལ་ལྡན་སོགས་ཚིགས་བཅད་གསུམ་སྟེ། བསྟན་བྱ་
དྲང་དོན་དང་ངེས་དོན་གྱི་འཇམ་དབྱངས། སྟོན་བྱེད་ཕྱི་ནང་གི་བླ་མ་རྣམས་ལ།
ཚུལ་མེ་ཏོག་གིས་སྙིམ་པ་བཀང་ཞིང་ང་རྒྱལ་བཅག་ཏེ་མགྲིན་པ་དམའ་བས།
དུས་མཐའ་མེད་སོགས་སོ། །དེ་ཡང་ཚིགས་བཅད་དང་པོས་ནི་ལོངས་སྐུ་ཁ་སྦྱོར་
གྱིས་ གཟུགས་སྐུ་གཙོ་བོར་གྱུར་པ་དྲང་དོན་དང་། གཉིས་པས་ནི། དེའི་སྙིང་
པོའམ་དབུས་ན་བཞུགས་ པ་ནི་མི་ཤིགས་པའི་ཐིག་ལེ་དངོས་དོན་གྱི་འཇམ་
དབྱངས་སོ། །གསུམ་པས་ནི། ཕྱི་རྒྱུའི་དང་རྐྱེན་གྱི་བླ་མ་གཉིས། ནང་འཇིག་རྟེན་
-136-



གྲོལ་ཐིག་གི་རྣམ་བཤད་བདེ་ཆེན་ཀུན་གསལ།
གསུམ་སྦྱོང་བྱེད་རྣམ་མཐར་སྒོ་གསུམ་མཚོན་པའི་ཆོས་འབྱུང་གི་ཁོང་ནང་ན་
གནས་པ་དྲི་མ་མཐའ་དག་སེལ་བྱེད་ཀྱི་བདེ་ཆེན་ཡེ་ཤེས་ལྷན་སྐྱེས་ཀྱི་བླ་མ་
གསུམ་པོ་རབ་དང་མཆོག་ཏུ་གྱུར་པའོ། །
བཤད་པར་དམ་བཅའ་ནི། བརྗོད་བྱ་ཕུང་སོགས་དངོས་ཀུན་ལས་
གྲོལ་བའི་མི་ཤིགས་པའི་ཐིག་ལེའི་དོན། བརྗོད་བྱེད་དཔལ་ལྡན་གསང་བ་འདུས་
པ་དམ་པའི་གཞུང་ལ་རྟེན་ནས་རྐྱེན་བླ་མ་འཇམ་དབྱངས་ཀྱིས་རྩོམས་ཤིག་ཅེས་
གསོལ་བ་བཏབ་པ་ལ་ཡིད་ཆེས་པས་བྲོད་ཅིང་སྤྲོ་བ་དང་ལྡན་པས། གདུལ་བྱ་
སྐལ་ ལྡན་ གྱི་རྣལ་འབྱོར་པ་འགའ་ཞིག་གི་དོན་དུ་བཤད་པར་བྱའོ། །འདིས་
མཚན་དོན་དང་དགོས་འབྲེལ་ཡང་བསྟན་ཏོ། །
བཤད་པ་ཉེ་བར་དགོད་པ་ལ་གཞི་གཏན་ལ་དབབ། ལམ་ཉམས་སུ་
བླངས༑ དེས་འབྲས་བུ་འགྲུབ་པའོ། ། །
དང་པོ་ལ། ཆོས་ཅན་སྤང་གཉེན། ཆོས་ཉིད་ཟབ་གསལ་ལོ། །དང་
པོ་ལ། སྤང་བྱ་ནི། ཆོས་ཅན་སྤང་བྱའི་དངོས་པོ་ཐམས་ཅད་ནི་འདི་ལྟར་ཏེ།
དམྱལ་སོགས་འདུ་ཤེས་ཡོད་མིན་གྱི་སྐྱེད་མཆེད་སྲིད་རྩེ་རྣམས་ནི་རྒྱུ་བ་བཅུད།
དེ་དག་གི་རྟེན་ནི་རྒྱུད་སྣོད་དང་བཅས་པ་ཁམས་གསུམ་པའི་ཆོས་རྣམས། གཉེན་
པོ་ནི་སྤང་བྱ་དེ་སྦྱོང་བར་བྱེད་པའི་ལམ་ནི་དྲུག་སྟེ། །ཚོགས་ལམ་སོགས། སྒོམ་
གྱི་བར་བཞི། ཐེག་པ་རང་རང་གི་རྡོ་རྗེ་ལྟ་བུའི་ཏིང་ངེ་འཛིན་ནི་གཏད་མེད་ལམ་
རང་རང་གི་མི་སློབ་ལམ་ནི་རྣམ་པར་གྲོལ་བའི་ལམ་ཆེན་རྣམས་སུ་ཡོད་པའི་ཕྱིར་
རོ༑ ༑དེ་དག་ཆོས་ཅན་ཙམ་ཡིན་ཏེ། །གནས་སྐབས་དང་མཐར་ཐུག་གམ་ཐ་སྙད་
དོན་དམ་གཉིས་ཀའི་གནས་ལུགས་མ་ཡིན་པའི་ཕྱིར་རོ། །
-137-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
གཉིས་པ་ལ། གནས་ལུགས་ཟབ་གསལ་ཡེ་ཤེས་ཡིན། །འཁོར་
བ་མེད་པ་གསལ་སྣང་ཡིན། །དཀྱིལ་འཁོར་འཁོར་བའི་ཆོས་ཀྱི་དབེན། །རྟོགས་
དང་མ་རྟོགས་སྐྱོན་ཡོན་བསྟན། །ཟབ་གསལ་གཉིས་མེད་རང་བཞིན་བཤད། །
ཟབ་གསལ་ཤིན་ཏུ་རྟོགས་པར་དཀའ། །རྟོགས་ནས་སྤྲོས་བྱས་གཙོར་མི་བྱེད། །
སྤྲོས་བྱས་རྟོགས་པའི་ཉེས་དམིགས་བསྟན་པའོ། །དང་པོ་ནི། ཆོས་ཅན་དེ་དག་
ཀུན་གྱི་ཡིན་ལུགས་སམ་རང་བཞིན་འདི་ཡིན་ཏེ། །ནམ་ སོགས་ ཡེ་ཤེས་སོ།
གཉིས་ པ་ནི། ཡིན་ལུགས་ལ་ཐམས་ཅད་ སོགས་ ཡོད་མ་ཡིན་ཏེ། །འོན་ཀྱང་
སོགས་འདོད་པའི་ཕྱིར་རོ། །
གསུམ་པ་ནི། མ་དག་པའི་སྤྲོས་པ་སྤངས་པའི་དཀྱིལ་འཁོར་ལ་
ནི་འཁོར་བ་ཅུང་ཟད་སྣང་བར་མི་གྱུར་ཏེ། རབ་རིབ་སྤངས་པས་ཐག་པ་ལ་སྦྲུལ་
གཞན་ནི་ཅུང་ཟད་རྙེད་པར་མི་གྱུར་བ་དེ་བཞིན་ཡིན་པའི་ཕྱིར། དེས་ན་ངེས་དོན་
གྱི་སངས་རྒྱས་ང་ནི་དུས་རྟག་ཏུ་མྱ་ངན་ལས་འདས་པ་ཡིན་ཏེ། །ང་ནི་རྟག་ཏུ་ཟབ་
གསལ་གྱི་དཀྱིལ་འཁོར་ཡིན་པ་བས་ནའོ། །
བཞི་པ་ནི། ཟབ་གསལ་རྫོགས་པར་རྟོགས་ན་ཕན་ཡོན་དང་མ་རྟོགས་ན་
ཉེས་དམིགས་ཆེ་སྟེ་དེ་དོན་སོགས་ནས་འབྲས་བུ་ཐོབ་ངེས་ཡིན་པའི་ཕྱིར་རོ། །
ལྔ་པ་ནི། འདིར་བསྟན་ཟབ་མོའི་རང་བཞིན་ཡོད་དེ། །རྣམ་པར་སོགས་
ཟབ་མོ་ཉིད་ཅེས་བྱ་བ་ཡིན་པའི་ཕྱིར། གསལ་བས་རང་བཞིན་ཡོད་དེ། ཕྱག་རྒྱ་
ཆེན་པོ་སོགས་ཞེས་བྱ་བ་ཡིན་པའི་ཕྱིར། ཉིད་ཀྱི་རང་བཞིན་ཡང་ཡོད་དེ། ཟབ་
པ་དང་གསལ་བ་དེ་གཉིས་དབྱེར་མེད་པའི་སོགས་ཆོས་ཀྱི་དབྱིངས་ཀྱི་ཤེས་པ་སྟེ་
ཡེ་ཤེས་གཟུགས་སྣང་ཅན་དེ་དེ་ཡིན་པའི་ཕྱིར་རོ། །
-138-



གྲོལ་ཐིག་གི་རྣམ་བཤད་བདེ་ཆེན་ཀུན་གསལ།
དྲུག་པ་ནི། དེ་འདྲའི་རབ་མཆོག་ཡེ་ཤེས་ནི་ཤིན་ཏུ་རྟོགས་
དཀའ་སྟེ། མངོན་སུམ་ལ་སོགས་པའི་ཚད་མས་མི་ཤེས་ཤིང་དེ་བཞིན་དུ་དཔྱད་
མཁན་ཚངས་པ་དང་བརྒྱ་བྱིན་སོགས་ཀྱིས་མི་ཤེས་པ་ཤེས་སྒྲིབ་ཀྱི་འཁྲུལ་བ་
རགས་པས་གཡོགས་པ་ཉན་རང་སོགས། ཕྲ་མོ་བག་ལ་ཉལ་སོགས། མི་ཤེས་ན་
དུས་གསུམ་སོགས་ག་ལ་ཤེས། ཤེས་མཁན་གཏན་མེད་མ་ཡིན་ཏེ། །སངས་རྒྱས་
ཀུན་གྱི་གསང་ཆེན་འདི་སྡོད་ལུགས་ནམ་མཁའ་དང་འདྲ་བས་འཛིན་སྟངས་ནམ་
མཁའ་ལྟ་བུའི་ཡེ་ཤེས་ཀྱི་སྤྱོད་ཡུལ་ཡིན་པའི་ཕྱིར་དང་། འདིའི་སོགས་སྐད་ཅིག་
ཤེས་པའི་ཕྱིར་རོ། །
བདུན་པ་ནི། འདིའི་དོན་སོགས་ཅི་ཞིག་བྱ་སྟེ། དེ་དག་བྱིས་པ་བ
སྐྱེད་རིམ་པ་འདྲིད་ཕྱིར་དུ་གསུངས་པས་སོ། །དེ་ཡང་ཅི་ཕྱིར་ཞེ་ན་རྒྱུ་རྟོག་པ་ཙམ་
ལས་འབྲས་བུ་སངས་རྒྱས་མི་བྱུང་གི་རང་བཞིན་རྣམ་དག་མཐོང་བའི་རྟོག་མེད་
ལས་དངོས་སུ་འབྱུང་བས་སོ། །དེས་ན་རྟོག་བཅས་ཀྱི་ཆོ་ག་ལ་སོགས་པའི་ངལ་
བ་ཀུན་རྫོགས་རིམ་གྱི་ཚེ་ན་སྤང་བར་བྱ་སྟེ། རྟོག་པའི་རང་བཞིན་ལས་ནི་སོགས་
མེད་པའི་ཕྱིར། དཔེར་ན་སྲོག་འདི་ཐོབ་བོ། །འདིས་བསྐྱེད་རིམ་གཏན་མི་
དགོས་པར་འདོད་པ་བཀག་སྟེ། ཆུ་མ་རྒལ་བའི་བར་དུ་གཟིངས་དགོས་པར་
བསྟན་པའོ། །
བརྒྱད་པ་ནི། དེ་ཕྱིར་རྣམ་རྟོག་རྣམ་སྤངས་སོགས་གཅིག་སྟེ། རྣམ་
རྟོག་སོགས་མནོས་དགོས་པས་སོ། །
གཉིས་པ་ལ། སྦྱོར་དངོས་འཇུག་གསུམ་མོ། །དང་པོ་ལ་སྤྲོ་བ་
སྐྱེད༑ དམ་ཚིག་སྟན། རང་རྒྱུད་སྦྱོང་བའོ། །དང་པོ་ནི། ལམ་ སྒོམ་པའི་ཚེ་རྣལ་
-139-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
འབྱོར་པས་ཐབས་ཤེས་ཀྱི་དབང་པོ་གཉིས་ནི་མཉམ་པར་སྦྱོར་བས་ལུས་ངག་
ཡིད་གསུམ་ཐ་མལ་གྱི་རྒྱུན་ལས་རབ་ཏུ་བསྡུས་ནས་ང་རྡོ་རྗེ་འཆང་ངོ་སྙམ་པའི་
བསྐྱེད་རིམ་གྱི་གཟི་བྱིན་ང་རྒྱལ་བསྐྱེད་ཅིང་། རྣམ་པ་ཀུན་གྱི་མཆོག་ལྡན་པའི་
རྫོགས་རིམ་ལེགས་པར་བསྒོམ་པའི་ཚེ་འདི་ལ་ཟབ་གསལ་གྱི་ཡེ་ཤེས་རྫོགས་
པར་ངེས་པ་ཉིད་དུ་འགྱུར་རོ། །
གཉིས་པ་ནི། རྡོ་རྗེའི་སྐུ་ཡི། སོགས་ཏེ། བསྲུང་བའི་དང་སྟོན་པའི་དམ་
ཚིགདམ་ཚིག་གི་ཕན་ཡོན། །སྐུ་གསུང་ཐུགས་ཀྱི་དམ་ཚིག་ཏུ་རང་གཞན་གྱི་ལུས་
མཛེས་མི་མཛེས། ངག་སྙན་མི་སྙན། ཡིད་བཟང་མི་བཟང་གང་ལའང་ཆགས་
སྡང་མི་བྱེད་པར་བདེ་ཆེན་གྱི་གྲོགས་སུ་འཁྱེར་བའོ། །
གཉིས་པ་ནི། ཤརྐང་། ཁྲགརུས། རྩ་རྣམས་དང་། བཤང་། གཅི།
ཁྲག ཁུ་བ། འཆིལ་མའམ་ལུད་པ་རྣམས། རིམ་བཞིན་རྣམ་སྣང་མི་སྐྱོད་པ་
རིན་འབྱུང་དཔག་མེད་དོན་གྲུབ་རྣམས་ཀྱི་ངོ་བོར་ཤེས་ནས་མི་སྤོང་ཤིང་བསྟེན་
པར་བྱེད་པའོ། ། །
གསུམ་པ་ནི། དམ་ཚིག་རྣམ་དག་དང་ལྡན་པས་དེ་ཁོ་ན་ཉིད་རིམ་
གཉིས་ཟབ་མོ་བསྒོམས་ནས་མྱུར་དུ་སོགས་ཡེ་ཤེས་འབར་བར་འགྱུར་རོ། །
གསུམ་པ་མདོར་བསྟན་ནི། གཞིའི་གནས་ ལུགས་ཟབ་གསལ་གཉིས་
མེད་ཡིན་ཞིང་དམ་ཚིག་གཙོ་བོར་བྱེད་དགོས་པ་དེ་བས་ན་བླ་མ་མཆོག་ལ་དབང་
དང་ རིམ་གཉིས་ཀྱི་དེ་ཉིད་ཐོབ་པར་བྱ་སྟེ། ཀུན་སློང་སྙིང་རྗེ་སོགས། གནས་
མཚན་ཉིད་ཚང་བའི་དགོན་པ་སོགས་སུ་དུས་རྟག་ཏུ་ཟབ་གསལ་གཉིས་མེད་ཀྱི་
དོན་བསྒོམ་པར་བྱའོ། །
-140-



གྲོལ་ཐིག་གི་རྣམ་བཤད་བདེ་ཆེན་ཀུན་གསལ།
རྒྱས་བཤད་ལ། སྙིང་རྗེ་ལེགས་ཚོགས་ཀུན་གྱི་རྩ་བར་བསྟན།
དེའི་རྒྱུ་མཚན་ཕུན་ཚོགས་རྒྱས་པར་བཤད་པའོ། །དང་པོ་ནི། རང་གཞན་སྡུག་
བསྔལ་གྱི་རྒྱུ་དང་སྡུག་བསྔལ་དངོས་ལས་གྲོལ་བར་འདོད་པའི་རྣལ་འབྱོར་པ་
གང་ཡིན་པ་དེས་ནི་གཟུར་གནས་མང་དུ་ཐོས་པའི་བློ་གྲོས་ཀྱི་ཐབས་སྙིང་རྗེ་དེ་
འབད་པས་བཙལ་བར་བྱ་སྟེ། སྙིང་རྗེའི་ཐབས་ཀྱིས་ཐེག་ཆེན་གྱི་ལམ་མ་སྐྱེས་
པ་སྐྱེས་ཤིང་སྐྱེས་པ་འཕེལ་ན་དེ་བཞིན་ལེགས་པར་འགྱུར་བའི་ཕྱིར། རྒྱུ་མཚན་
དེ་བས་ན། སྙིང་རྗེ་འབའ་ཞིག་གི་གཞི་ལས་ཡོན་ཏན་ཐམས་ཅད་འབྱུང་ངོ༌། །
གཉིས་པ། །ཡོད་ན་ཕུན་ཚོགས་ཀྱི་ལྗོན་ཤིང་ཡོད། མེད་
ན་ཕུན་ཚོགས་ཀྱི་ལྗོན་ཤིང་མེད། ཕུན་ཚོགས་ཀྱི་ལྗོན་ཤིང་དཔའ་བོ་ཡིས་
བསྟན་༑ ༑སྙིང་རྗེ་ཆེ་བ་བསྡུས་ཏེ་བསྟན་པའོ། །དང་པོ་ནི། ཡོན་ཏན་ཕུན་ཚོགས་
ཀྱི་དཔག་བསམ་སྡོང་པོའི་རྩ་བ་ནི་སྡུག་བསྔལ་ལས་གྲོལ་བར་འདོད་པའི་སེམས་
པས་སེམས་ཅན་ལ་དམིགས་པའི་སྙིང་རྗེའོ། །ལྗོན་ཤིང་དེའི་སྡོང་བུ་ནི་བདེ་བ་
དང་མི་བྲལ་བར་འདོད་པའི་དགའ་བའོ། །ཡལ་ག་ནི་བདེ་བ་ཤིན་ཏུ་རྒྱས་པར་
འདོད་པའི་བྱམས་པའོ། །ཡལ་ག་འཕེལ་ནས་ལོ་མ་མེ་ཏོག་འབྲས་བུ་གསལ་བར་
གྱུར་པ་ནི། སེམས་ཀྱི་དེ་ཁོ་ན་ཉིད་རིག་ནས་གང་དུའང་མི་འཛིན་པའི་བཏང་
སྙོམས་སོ། །དེ་ལྟར་ཚད་མེད་བཞི་ཡང་རྩ་བའི་སྙིང་རྗེ་ཉིད་ལ་རག་ལས་ཤིང་
ཐབས་ཚད་མེད་བཞི་པོ་དེ་དག་ཕར་ཕྱིན་ཐེག་པ་ལས་ཁྱད་པར་དུ་གྱུར་པ་ནི་རིམ་
གཉིས་ཀྱི་ལྷའི་རྣལ་འབྱོར་ཉིད་ཀྱི་སྤྱད་པས་སྤྱོད་པར་བྱེད་ལ། སྤྱད་ནས་ལམ་དེ་
དག་ལ་སྤྲོ་བ་སྐྱེས་པ་ནི་དགའ་བ་ཚིམ་བྱེད་ཅེས་བྱ་བའོ། །ཡང་དག་པར་སྤོང་
བས་བརྩོན་འགྲུས་ལེན་པས་རྒྱུན་མི་ཆད་པར་སྨོན་ལམ་འདེབས་པ་ནི་ཡལ་ག་ལ་
-141-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
སྐྱེས་པའི་ལོ་མའོ། །དེ་ཡང་བསྐྱེད་རིམ་པའི་ཚོགས་ཞིང་ལ་རྟེན་ནས་ཚོགས་
གཉིས་བསྒོམས་པས་ཞིང་གཤིན་པ་དུལ་བ་ལྟར་བྱས་པ་ནི་འབྲས་བུ་ཕུན་ཚོགས་
འབྱུང་བའོ། །དེ་ཡང་འབྲས་བུའི་སྔོན་དུ་མེ་ཏོག་དགོས་པས་མེ་ཏོག་ནི་ཕྱི་ནང་གི་
མེ་ཏོག་གཉིས་ཏེ། གཞན་དང་རང་སྨིན་བྱེད་ཀྱི་སྦྱོར་བ་གཉིས་ཀྱི་མེ་ཏོག་སྔོན་དུ་
དགོས་ཀྱི་འབྲས་བུ་རྣམས་རྒྱུ་མེད་མོ་གཤམ་གྱི་བུ་ལྟ་བུ་མ་ཡིན་ནོ། །སྦྱོར་བ་དེ་
གཉིས་བྱས་པས་རང་གཞན་གཉིས་ཀའི་རྒྱུད་ལེགས་པར་སྨིན་པ་ནི་འབྲས་བུར་
ཤེས་པར་བྱ་ལ་དེ་རྣམས་ཐམས་ཅད་སྙིང་རྗེས་རབ་ཏུ་འགྲུབ་པར་བྱེད་དོ། །
གཉིས་པ་ནི། སྙིང་རྗེ་ནི་ལམ་གྱི་གཞིར་རབ་ཏུ་བཟུང་བར་བྱ་སྟེ། །སྙིང་
རྗེ་མེད་པར་ལམ་གྱི་མི་མཐུན་ཕྱོགས་སྐྱོན་དེ་དག་འཕེལ་བར་འགྱུར་བའི་ཕྱིར་རོ།
རྩ་བ་སྙིང་རྗེ་མེད་གྱུར་ན་སོགས་ནས་རང་གཞན་ཡོངས་སུ་སྨིན་པ་དང་འབྲལ་
བར་འགྱུར་བའི་ཕྱིར་རོ། །
གསུམ་པ་ནི། སྙིང་རྗེའི་དཔག་བསམ་གྱི་སྡོང་བུའི་མཚན་གཞི་
ཡོད་པ་ཡིན་ཏེ། །མདོ་སྡེ་རྒྱན་དུ་ཡང་འབྱུང་བའི་སྙིང་རྗེ་སོགས་དྲུག་པོ་རྣམས་
རིམ་བཞིན་རྩ་བ་ནས་འབྲས་བུའི་བར་ཡིན་པ་འདི་དག་དེའི་མཚན་གཞི་ཡིན་
པའི་ཕྱིར། །
བཞི་པ་ནི། རིམ་གཉིས་ཀྱི་དེ་ཉིད་སྒོམས་པ་ལ་དོན་བྱེད་རབ་
ཏུ་འདོད་པ་ཡིས་བཏང་སྙོམས་ཀུན་ཏུ་ཁྱབ་པར་གྱུར་པའི་སྒོ་ནས་ཚངས་ཆེན་སྤྱོད་
པ་དམ་པ་ཡིན་ཏེ། །རྩ་བ་སོགས་ཡལ་ག་འཕེལ་བ་དེ་བས་ནའོ། །
དངོས་གཞི་ལ་ཐིག་ལེ་གསུམ་རྒྱས་པར་སྒོམ། གཉིས་མེད་ཡེ་ཤེས་བསྡུས་
ཏེ་སྒོམ་པའོ། །དང་པོ་ལ་མི་ཤིགས་པའི་ཐིག་ལེ་ནི། དེ་དག་ལ་གནས་སོགས་ཏེ།
-142-



གྲོལ་ཐིག་གི་རྣམ་བཤད་བདེ་ཆེན་ཀུན་གསལ།
བསྟན༑ བཤད། ཕན་ཡོན་ནོ། །དང་པོ་ནི། རྟེན་རང་རྒྱུད་སྨིན་བྱེད་བཤད་
མ་ཐག་པ་དེ་དག་ལ་གནས་པའི་རྣལ་འབྱོར་པས། མཐའ་ཡི་དེ་ཉིད་ཀྱི་མིང་ཅན་
འཁོར་འདས་ཀུན་གྱི་སྙིང་པོ། དངོས་པོ་ཀུན་གྱི་བདག་ཉིད་དམ་ཡིན་ལུགས་ལ་
གནས་ཤིང་སངས་རྒྱས་ཁོ་ནའི་སྤྱོད་ཡུལ་མཆོག་གི་ཐིག་ལེ་གང་ཡིན་པ་དེ་བསྒོམ་
པར་བྱའོ། །
རྒྱས་བཤད་ནི། འདིར་ཐིག་ལེ་ཉིས་རིམ་གཅིག་གསུངས་པའི་
ཕྱི་མ་ནི་བྱང་ཆུབ་སེམས་ཀྱི་དང་ནང་མ་ནི་མི་ཤིགས་པའི་ཐིག་ལེའོ། གནས་ནི་
སྙིང་ཁའི་དབུས་ན་རྟག་ཏུ་བཞུགས་པའོ། །དེ་ཡང་དཔྲལ་བ་ནས་རྐང་མཐིལ་བར་
ཞེས་པ་མཚོན་པ་སྟེ་སྣོད་བཅུད་སོགས་སྣང་བ་ཐམས་ཅད་སྙིང་ཁའི་ཐིག་ལེ་ཉིས་
རིམ་ལ་བསྡུ་ཞིང་། ཕྱི་མ་ནི་ཙ་ན་ཀ་སྲན་ཆུང་གི་ཚད། ངོ་བོ་བྱང་ཆུབ་ཀྱི་སེམས་
དག་ཅིང་འོད་གསལ་བ་ཡེ་ཤེས་ལྔའི་ངོ་བོ་ཉིད། མདོག་ཟླ་བ་ཆུ་ཤེལ་གྱི་འོད་དང་
མཚུངས་པའོ། །དེའི་དབུས་ན་གཡོ་བ་ལྷའི་དཀྱིལ་འཁོར་དང་གནས་པ་རྟེན་གྱི་
དཀྱིལ་འཁོར་ཚང་བར་བསྒོམས་པའི་ཡེ་ཤེས་སེམས་པའི་ཐུགས་ཀར་མི་གསལ་
གསལ་བར་ཡང་དག་སྦྱོར་ཞིང་རྟེན་བརྟེན་པ་དེ་ཐམས་ཅད་གསལ་བར་བྱེད་པའི་
མི་གཤིགས་པའི་ཐིག་ལེའི་གཟུགས་ཡུངས་ཀར་གྱི་འབྲུ་ཚད་མེད་ཙམ་འོད་ཟེར་
རྣམ་ལྔ་འབར་ཞིང་འཛག་པའི་ཚུལ་ཅན་རྟག་ཏུ་བཞུགས་པ་ལ་རྩེ་གཅིག་ཏུ་
བལྟས་ཤིང་སེམས་བཟུང་བའི་རྣལ་འབྱོར་གྱི་འོད་གསལ་གྱི་ཡེ་ཤེས་ཆེན་པོ་སྐད་
ཅིག་ཙམ་གྱིས་འབར་བ་འདི་ལ་ཐེ་ཚོམ་མེད་དོ། །དེ་ལ་བརྟན་པ་ཐོབ་ནས་འོད་
ཟེར་སྟོང་གི་སྣ་སོགས་ལ་གནས་ཤིང་ཐིམས་པར་བྱས་པ་ལ་རླུང་གདམས་ནས་རྩེ་
གཅིག་ཏུ་བཟུང་ངོ༌། །
-143-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
གསུམ་པ་ནི། དེ་ལྟར་འགོག་པའི་སོགས་འདྲ་བར་འགྱུར་རོ། །
གཉིས་པ་ནི། སླར་ཡང་སོགས་ཁྱབ་པར་བྱ་བའི་བར་ཏེ། ཞལ་ལུང་
ལས་རྒྱས་པར་བཤད་པའི་ཡན་ལག་གསུམ་ཚང་བར་བྱའོ། །
གསུམ་པ་ནི། སླར་ཡང་སྤྲུལ་པའི་ཐིག་ལེ་སྐུ་གསུང་ཐུགས་ཡེ་ཤེས་རྡོ་
རྗེའི་ཐིག་ལེ་རྣམ་པ་བཞི་པོ་ལ་དམིགས་ནས་བསྒོམ་པར་བྱའོ། །ཞེས་པས་མདོར་
བསྟན་ནས་རྒྱས་བཤད་ལ། རྡོར་བཟླས་ཇི་ལྟར་བྱ་བ། དེ་ཤེས་པའི་ཕན་ཡོན།།
མ་ཤེས་པའི་ཉེས་དམིགས། དེ་ཕ་བརྒྱུད་ལས་གསུངས་ཚུལ། དེས་ན་བཟླས་པ་
གཞན་ཡང་། རྡོར་བཟླས་བསྒོམས་པའི་འབྲས་བུའོ། །དང་པོ་ལ། སྤྱི་བོ་ལ་
སོགས་པའི་གནས་བཞིར་ཐིག་ལེ་བཞི་བསྒོམས། རླུང་གི་རླུང་ལ་སོགས་དཀྱིལ་
འཁོར་བཞིར་དབྱེ། ལྡང་འཇུག་གནས་པ་ཧཱུྃ་ཨོཾ་ཨཱར་བསྒོམས་པའོ། །དང་པོ་ནི།
སྤྱི་བོར་ སོགས་ ཏེ། སྟེང་ གི་ སྣ་ ལས་རླུང་གི་དྭངས་མ་ངེས་པར་འབྱུང་བར་
བསྒོམས་པའོ། །འདི་སྐོར་ནས་རྩ་བ་ཡན་ལག་གི་རླུང་དང་མིང་དང་དབྱེ་བ་
གསལ་པོ་མི་བྱུང་ཡང་། སྤྱོད་བསྡུས་སོགས་སུ་རྩ་བའི་རླུང་ལྔ་ལས་ཁྱབ་བྱེད་དགུ་
བརྒྱ་པ་ཕྲག་གཅིག་འཆི་ཁར་རྒྱུའི་སྐབས་གཞན་དུ་མི་རྒྱུ་བ་དང་། སྐབས་ གཞན་
དུ་ས་ཆུ་མེ་རླུང་གི་རླུང་གི་དཀྱིལ་འཁོར་བཞི་ཐུན་ཚོད་རེ་ལ་དགུ་བརྒྱ་པ་ཕྲག་རེ་
རྒྱུ་ཞིང་དེ་ཡུམ་བཞི་ལ་ཉིས་བརྒྱ་ཉེར་ལྔ་པ་རེར་དབྱེ་བ་བྱས་ནས་གསུངས་པ་
བཞིན་༑ འདིར་ཡང་རེ་རེའང་ཕྱག་རྒྱ་བཞི་བཞི་སྟེ་ཞེས་གསུངས་པས། སྣ་ བུག་
གཡས་རྐྱང་པ་ནས་རླུང་གི་རླུང་། གཡོན་རྐྱང་པ་ནས་ཆུའི་རླུང་། གཉིས་ཀ་ནས་
དྲག་ཏུ་རྒྱུ་བ་མེའི་རླུང་། ཞན་པར་རྒྱུ་བ་ས་རླུང་རྣམས་ནག་དཀར་དམར་སེར་སྐུ་
གསུང་ཐུགས་ཡེ་ཤེས་ཏེ། མུན་རྡུལ་སྙིང་སྟོབས་དགའ་བ་མའི་ཡེ་ཤེས་སོ། །
-144-



གྲོལ་ཐིག་གི་རྣམ་བཤད་བདེ་ཆེན་ཀུན་གསལ།
གསུམ་པ་ནི། སྤྱིར་རླུང་འཇུག་གནས་ལྡང་གསུམ་ཨོཾ་ཨཱ༔ཧཱུྃ་གི་རང་
གདངས་སུ་གནས་པར་ནི་འདུས་པ་ལུགས་གཉིས་ཀར་དུ་གསལ་ཡང་། ཧཱུྃ་ནས་
མགོ་བརྩམས་པ་ནི་འདི་དང་ཞལ་ལུང་གཉིས་ཀར་དུ་གསལ་བར་འབྱུང་ཞིང་།
སྤྱིར་སྤྲོས་བསྡུས་གནས་པའི་རིམ་པ་ནི་རླུང་དབུ་མར་བསྡུད་པ་ལ་ཤིན་ཏུ་ཕན་
པས་ལུང་འདི་ཁྱད་པར་དུ་གྱུར་པའོ། །འོན་ཀྱང་ཟླ་བའི་ལམ་ནས་ཐིག་ལེ་ཅན་གྱི་
ཨོཾ་གྱིས་སྤྲོ་བ་དང་། ཉི་མའི་ལམ་ནས་ཚེག་དྲག་ཅན་གྱི་ཨཱཡིས་བསྡུད་པ་དང་།
སྒྲ་གཅན་གྱི་གནས་སུ་གཞོམ་མེད་ཅན་གྱི་ཧཱུྃ་གྱིས་སྟིམ་ནས་གནས་པ་འདི་དཔལ་
དུས་ཀྱི་འཁོར་ལོའི་དགོངས་དོན་དུ་ཁོ་བོས་ལེགས་པར་མཐོང་བ་ནི་ཤིན་ཏུ་སྐལ་
བ་བཟང་ངོ་། །
གཉིས་པ་ནི། དེ་ལྟར་རྩེ་གཅིག་ཏུ་བཟུང་བ་ཡིས་སོགས་སྐད་ཅིག་ཏུ་
ཞུགས་པའོ། །
གསུམ་པ་ནི། དེ་ལྟར་རྡོ་རྗེ་གསུམ་དབྱེར་མེད་དུ་བཟླས་སོགས།
བཞི་པ་ནི། ཕྱག་རྒྱ་བཞི་འབྲེལ་སོགས། །
ལྔ་པ་ནི། འདི་འདྲའི་བཟླས་པ་སོགས། སྤངས་པར་བྱ། དྲུག་པ་
ནི༑ རྡོ་རྗེ་འཆང་བ་སོགས་རབ་རྟོགས་སོ། །
གསུམ་པ་ནི། ཐིག་ལེ་གསུམ་ལ་ཕན་ཡོན་ཡོད་པ་དེ་བས་ན་རྡོ་རྗེ་འཆང་
སྒྲུབ་པའི་ཐབས་དེ་ཉིད་དངོས་པོ་ཀུན་གྱི་དེ་བཞིན་ཉིད་ཀྱི་བདེན་པ་ཉིད་ཡེ་ཤེས་
ཀྱི་ཉམས་ལེན་གྱིས་ལེགས་པར་བསྒྲུབ་པར་བྱ་སྟེ། ཟབ་གསལ་གཉིས་མེད་ཀྱི་
བདེ་བ་དང་སྟོང་པ་བསྒོམ་པ་ནི་གསང་སྔགས་ཀྱི་ཐེག་པ་ཆེན་པོའི་སོགས་རྟག་
པའི་མིང་ཅན་ཡིན་པའི་ཕྱིར། འདིར་མཐོང་བྱའི་ཟབ་གསལ་གྱི་མཚན་ཉིད་
-145-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
བསྡུས་ཏེ་བསྟན་པ་ནི། རྒྱུན་ཐོག་མ་དང་ཐ་མ་མེད་པའི་མཆོགཡོད་པ་སྣང་བཅས་
སུ་མེད་ཅིང་མེད་པ་མེད་དགག་ཏུ་མེད། སྟོང་གཟུགས་ཀྱི་དབང་པོ་དང་བཅས་
ཤིང་བེམ་ཆོས་ཀྱི་དབང་པོ་མེད། ས་སོགས་འབྱུང་བའི་ངོ་བོའམ་རྣམ་པར་སྣང་
ཡང་འབྱུང་བ་དངོས་སུ་མེད། ཡེ་ཤེས་ཀྱི་གཟུགས་དང་བཅས་ཤིང་རྡོས་བཅས་ཀྱི་
གཟུགས་སུ་མེད་པས་སྦྱོར་བ་སྟེ་སྔགས་ལམ་ཁྱད་པར་ཅན་གྱི་རྣལ་འབྱོར་གྱིས་
མཐོང་བར་བྱའོ། །འདི་རིགས་མང་པོས་ལུགས་འདི་དུས་འཁོར་དང་ཤིན་ཏུ་
ཉེའོ༑ ༑དེ་དག་ནི་གཞུང་འདིའི་དམིགས་རིམ་གྱི་དངོས་གཞིར་སྣང་ཡང་ཞལ་
ལུང་ལ་ལྟོས་ཏེ་ཤིན་ཏུ་བསྡུ་བས་རྒྱས་པར་ཞལ་ལུང་ལས་འབྱུང་བར་ཤེས་པར་
བྱའོ༑ ༑འཇུག་ནི་ངོ་སྤྲོད་ཚུལ་དུ་སྤྲོ་བ་བསྐྱེད་པ་སྟེ། འདི་ལ། །གཞི་ ཡི་ གཉིས་
མེད་ རིགས་ པས་ སྒྲུབ། །རྟོགས་ ཐབས་ བླ་མའི་མན་ངག་ ཡིན། །སྔགས་ལམ་
མཐའ་དག་ གཞི་ན་ཡོད། །དེས་ན་ རང་ རིག་ དཀྱིལ་འཁོར་ཡིན། །དོན་དེ་མ་
རྟོགས་འཁོར་བར་འཁྱམས། །རྟོགས་པས་བདེ་བླག་གྲོལ་བར་འགྱུར། །དེ་བས་
ནན་གྱིས་བསྒོམ་པར་གདམས། །བསྒོམས་པའི་བསོད་ནམས་མུ་མཐའ་མེད། །དེ་
ཡི་རྒྱུ་མཚན་རྒྱས་པར་བཤད། །ཞེས་པའི་དོན་དགུ་ལས།
དང་པོ་ནི། ཕྱི་ཡི་སྦྱོར་བ་ཐོས་བསམ་གྱིས་གཏན་ལ་ཕབ་ན་ཕུང་
སོགས་སྣོད་བཅུད་ཟབ་གསལ་གཉིས་མེད་དུ་གཞི་ནས་གནས་ཏེ། གཟུང་འཛིན་
གཉིས་སྟོང་གི་ཡེ་ཤེས་རང་རིག་ཆེན་པོར་བཞུགས་པའི་ཕྱིར་ཏེ། གཉིས་སྣང་
ཐམས་ཅད་འཁྲུལ་བའི་ཕྱིར་ཏེ། གཞི་དུས་སུ། གང་ཚེ་ལུས་ཀྱི་རྐྱེན་ཙམ་དུ་འགྱུར་
བའི་ཐེག་ལེ་ལ་སེམས་ཞུགས་ཏེ་འཆི་བའི་ཚེ་སྣང་བ་ཐམས་ཅད་བསྡུད་པས་ཡེ་
ཤེས་གཅིག་ཏུ་འགྱུར་ཞིང་འཁོར་བའི་རྒྱ་མཚོ་ལས་རྒལ་ནས་ཐར་པ་ཐོབ་པའི་ཚེ་
-146-



གྲོལ་ཐིག་གི་རྣམ་བཤད་བདེ་ཆེན་ཀུན་གསལ།
ཡང་ཆུ་རྒྱུན་ཐ་དད་རྣམས་རྒྱ་མཚོ་གཅིག་ཏུ་འགྱུར་བ་བཞིན་དུ་མང་པོར་མི་སྣང་
བའི་ཕྱིར་རོ། །
གཉིས་པ་ནི། ཐོས་བསམ་གྱིས་གཏན་ལ་འབེབས་པ་དེ་མངོན་དུ་བྱེད་
པའི་ནང་གི་སྦྱོར་སོགས་ཐེ་ཚོམ་མེད་པའོ། །
གསུམ་པ་ནི། གཞི་ཡི་ཡེ་ཤེས་ཁྱད་པར་ཅན་དེ་ནི་རྣལ་འབྱོར་དང་
ཏིང་ངེ་འཛིན་དང་གཏོར་མ་ནས། སློབ་མ་ཞུགས་པ་དང་དབང་བསྐུར་བའི་བར་
དེ་འདྲ་ལས་སོགས་པ་མཐའ་ཡས་པའི་ཆོས་ཀུན་གྱི་མིང་ཅན་དེ་ཁོ་ན་ཉིད་མཆོག་
ཡིན་ཏེ། །ཡིན་པའི་རྒྱུ་མཚན་རེ་རེ་ནས་གཞུང་དུ་སྦྱར་བ་རྣམས་ཀྱིས་གསལ་ལོ།།
ཉི་ཤུ་རྩ་གཅིག་ནི་སྙིང་རྗེའི་དབང་བསྐུར་གྱི་ལྷ་ཉེར་གཅིག་པོ་ཡིན་ནོ། །མིག་
རྣམས་ནི་མང་པོས་སོ། །
བཞི་པ་ནི། འདི་ནི་དཀྱིལ་འཁོར་མཆོག་ངེས་དོན་གྱི་དཀྱིལ་
འཁོར་ཞེས་བྱ་སྟེ། ཐེག་ཆེན་གྱི་མན་ངག་སོགས་འདས་པའི་སྒོ་ནས་སྙིང་པོ་ལེན་
པ་ཡིན་པར་ཁྱབ་སྟེ། །ཆོས་དང་སོགས་འདི་ནི་ངེས་དོན་གྱི་དཀྱིལ་འཁོར་དུ་
བསྟན་པ་ཡིན་པའི་ཕྱིར། གཞན་དེ་ཡང་རང་སེམས་རང་བཞིན་འདོད་ཆགས་དྲི་
མ་མེད་པས་ཤིན་ཏུ་ཆགས་པའི་གཞིའི་བདེན་དོན་འདི་ནི་དཀྱིལ་འཁོར་མཆོག་
ཡིན་དེ། །རང་བཞིན་རྣམ་དག་གི་འདོད་ཆགས་ནི་དགའ་བ་སྟེ་ལོངས་སྐུ། མི་
ཆགས་པ་དགའ་བྲལ་ནི་སྤྲུལ་སྐུ། འདོད་ཆགས་མཚུངས་པའམ་མཉམ་པ་དགའ་
བ་བར་མ་ནི་ཆོས་སྐུ་ཡིན་ལ་དེ་ཡང་ཆུ་ཡི་པདྨ་དམར་པོ་དང་འདྲ་བར་དྲི་མས་མ་
གོས་པའི་ཕྱིར་རོ། །དེ་འདྲའི་ངེས་དོན་གྱི་དཀྱིལ་འཁོར་དེ་ལ་དཀྱིལ་འཁོར་ཞེས་
བྱ་སྟེ། གཟུགས་དང་གཟུགས་མིན་གྱི་དྲི་མ་མེད་པ་གང་ཞིག ཁམས་ཀུན་ལ་ཁྱབ་
-147-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
བྱེད་དུ་འཇུག་པར་འགྱུར་བའི་སེམས་དེ་ཆུ་དྭངས་བ་དང་འདྲ་བའི་ཡེ་ཤེས་བསྐུལ་
ཞིང་འབྱུང་བར་བྱེད་པའི་གཞི་ཡིན་པའི་ཕྱིར་རོ། །
ལྔ་པ་ནི། དེ་མ་རྟོགས་པས་འཁོར་བར་འཁྱམས་ཏེ། དེ་འདྲའི་
སོགས་སྒྲིབ་པར་འགྱུར་བའི་ཕྱིར།
དྲུག་པ་ནི། དེ་རྟོགས་པས་གྲོལ་ཏེ། སྐྱེས་བུ་གང་གི་སོགས་སྒྲིབ་
བྲལ་གྱི་དཀྱིལ་འཁོར་འབར་བར་འགྱུར་བའི་ཕྱིར།
བདུན་པ་ནི། དེ་བས་སོགས་འདི་བསྒོམ་བྱ་སྟེ། སྐད་ཅིག་སོགས་
ཞུགས་པ་དེའི་ཕྱིར། །
བརྒྱད་པ་ནི། རྣལ་འབྱོར་འདི་ཡི་བསོད་ནམས་ཚོགས་ནི་མཐའ་
མེད་དེ། གཟུགས་ཅན་དུ་གྲུབ་ན་ནམ་མཁའ་སྣོད་དུ་བྱས་ཀྱང་ཤོང་བར་མི་འགྱུར་
བའི་ཕྱིར།
དགུ་པ་ལ་སྟོན་པ་འདིས་ཀྱང་འདི་ལ་བསྟེན། །དེ་ནས་ལམ་འདི་རིམ་
གྱིས་བརྒྱུད། །འདི་སྒོམ་འཁོར་བའི་ཉེས་མི་གོས། །འཇིག་རྟེན་ཀུན་གྱི་མཆོད་
བྱར་འགྱུར། །དགོས་པ་མཐའ་དག་འདི་ལས་འགྲུབ། །སྤྲུལ་པ་མཐའ་ཡས་འདི་
ཡིས་འགྱེད། །ཞེས་པ་དྲུག་གི དང་པོ་ནི། རྒྱུ་མཚན་ཅི་ཕྱིར་ཞེ་ན། སྟོན་པ་ཤཱཀྱ་
སོགས་གནས་ནས་སྤང་བྱ་ལྷག་མ་སྤོང་མ་ནུས་པ་དེའི་ཚེ་ནམ་མཁའི་ཁམས་གང་
བའི་བདེ་གཤེགས་སོགས་སྐད་ཅིག་གིས་འདེན་ཞེན་ཡང་དག་པར་རྟོགས་པས་
སྤོང་ནུས་པའི་ཕྱིར་རོ། །
གཉིས་པ་ནི། དེ་ནས་རྡོ་རྗེ་གདན་གྱི་བྱང་ཆུབ་སྙིང་པོར་བཞུགས་
ནས་བདུད་ཆེན་དཔུང་རྣམས་སོགས་དོན་བསྟན་པའི་ཕྱིར་རོ། །
-148-



གྲོལ་ཐིག་གི་རྣམ་བཤད་བདེ་ཆེན་ཀུན་གསལ།
གསུམ་པ་ནི། འདི་དོན་སྒོམ་བྱེད་སོགས། མི་གོས་ཏེ། ཡེ་ཤེས་
ཀྱི་སོགས་ཐོབ་པའི་ཕྱིར།
བཞི་པ་ནི། རྣལ་འབྱོར་འདི་ཡི་སྟོབས་སོགས། དེས་འཐོབ་པའི་
ཕྱིར་༑
ལྔ་པ་ནི། སོ་སོ་ཅུང་ཟད་མེད་པའོ། །
དྲུག་པ་ནི། ཕན་ཡོན་གང་ཡང་འགྲུབ་པ་དེ་བས་ན་འདི་བསྒོམ་པའི་
རྣལ་འབྱོར་པས་སྤྱོད་པ་ཀུན་ལ་རོལ་ཞིང་བརྩེ་བར་བྱའོ། །དུས་ནི་རྣལ་འབྱོར་
གསུམ་པ་ཡེ་ཤེས་ལ་དབང་དང་དབང་བའི་དུས་ཀྱི་ཚེ། དགོས་པ་ནི་གདུལ་བྱ་སྣ་
ཚོགས་པ་དོན་པོ་ལ་གཟུད་པའི་ཕྱིར་དུ་སྟེ། སྤྱོད་པ་སྣ་ཚོགས་ནི་ལ་ལར་ཤིན་ཏུ་
དཀའ་བ་སྤྱོད་པ་ན། ལ་ལར་ཀུན་ཏུ་ཚིག་ངན་སྨྲ་བའི་ཕྱིར། གང་ལ་གང་འདུལ་
དེ་ལ་སོགས་པ་མཐའ་ཡས་པ་རྣལ་འབྱོར་ཆེན་པོས་སྤྲུལ་པ་རྣམས་ཏེ། ཐབས་
དེས་སེམས་ཅན་ཐམས་ཅད་ཀུན་མཐར་རྡོ་རྗེ་ཐེག་པའི་དོན་གཅིག་ལ་འཛུད་ནུས་
པའི་ ཕྱིར་རོ། །འབྲས་བུ་ལ། འབྲས་བུ་ཟུང་འཇུག་རྒྱ་ཆེར་བསྔགས། རྒྱུ་རིམ་
གཉིས་བསྡུད་དེ་བསྟན། དེ་བླ་མ་མཆོག་ལས་བླང་བར་གདམས་པའོ། །དང་པོ་
ནི༑ དེ་འདྲའི་སོགས་སངས་རྒྱས་ཀུན་གྱི་སྒྲུབ་བྱའོ། །ཞེས་པའི་བར་གྱི་ཡོན་ཏན་
རྣམས་ཏེ། སྦྱོར་བ་བདུན་ནི། དགའ་བྲལ་གྱི་སྦྱོར་བ་གཅིག་དང་དགའ་བ་གཞན་
གསུམ་ལ་གཉིས་གཉིས་སོ། །རོ་མྱང་བརྒྱད་ནི། ཞལ་ལུང་དུ་གསུངས་པའི་རྟག་
པ་སོགས་བརྒྱད་དོ། །ཚིག་དོན་རྣམས་ནི་གོ་སླའོ། །
གཉིས་པ་ལ་སྤྱིའི་དབྱེ་བའོ། །སོ་ སོའིདབྱེ་ བའོ། དང༌ པོ་ ནི། སངས་
རྒྱས་སོགས་ཁོ་ནའོ། །ཞེས་ཏེ། བླ་མེད་ལས་གཞན་པའི་མདོ་སྔགས་སུ་བདེན་པ་
-149-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
གཉིས་ལ་ཡང་དག་བསྟེན་ཞེས་གསུངས་ལ་རིམ་གཉིས་ཀྱི་ཐ་སྙད་བླ་མེད་འབའ་
ཞིག་གི་བརྡ་ཆད་དོ། །
གཉིས་པ་ལ་དབྱེ་བ་དང་། བསྐྱེད་རིམ་གང་རུང་གིས་གྲུབ་པར་
བསྟན་པའོ། །དང་པོ་ནི་བསྐྱེད་པའི་རིམ་པ་ནི་རྣམ་པ་གཉིས་ཡིན་ཏེ། རྟེན་དང་
བརྟེན་པའི་དཀྱིལ་འཁོར་གྱི་རྣལ་འབྱོར་དང་ཐིག་ལེའི་རྣལ་འབྱོར་རོ། །རྫོགས་
པའི་རིམ་པའང་དེ་བཞིན་ཏེ། ཐིག་ལེ་གསུམ་དང། གཉིས་མེད་ཡེ་ཤེས་སོ། །
རིམ་པ་གཉིས་ཀྱི་བྱེ་བྲག་གི་རྣལ་འབྱོར་པའི་སྐུ་གཉིས་ཏེ། ས་བོན་ལས་དང་།
ཕྱག་མཚན་ལས་སྐྱེད་པའི་སྔགས་ཀྱི་སྐུ་ནི་བསྐྱེད་རིམ་པའི་དང་། རླུང་སེམས་
ཙམ་ལས་བཞེངས་པ་ཡེ་ཤེས་ཀྱི་སྐུ་ནི་རྫོགས་རིམ་པའིའོ། །ཡེ་ཤེས་སྐུ་ལའང་
གཉིས་ཏེ་མ་དག་པའི་ཡེ་ཤེས་སྒྱུ་མའི་སྐུ་དང་། རྣམ་པར་དག་པའི་སྒྱུ་ལུས་ཀྱི་སྐུ་
གཉིས་སོ། །དག་པའི་སྒྱུ་ལུས་ལ་ཡང་སྦྱོར་བ་བདུན་ལ་སློབ་པའི་ཟུང་འཇུག་སླུ་
མེད་ཀྱི་སྐུ་དང་། དེའི་འབྲས་བུ་རྫོགས་རིམ་ཀྱིའང་རྫོགས་རིམ་མི་སློབ་པའི་ཟུང་
འཇུག་འབྲས་བུའི་སྐུའོ། །དེ་ནི་རྣམ་སོགས་འགྱུར་རོ། །
གཉིས་པ་ནི། དོན་འདི་སོགས་རང་གང་དད་པའི་བསྐྱེད་རིམ་ཀྱི་
ཉེས་པར་མི་འགྱུར་ཏེ། སྣ་ཚོགས་སོགས། བྱུང་ཕྱིར་རོ། །
གསུམ་པ་ནི། དེ་བས་སོགས་བྱ་སྟེ། ཇི་བཞིན་གྱི་དོན་མ་ནོར་བ་
ནི་བླ་མ་ལས་བླང་དགོས་པའོ། །
བཤད་པ་མཐར་ཕྱིན་པ་ནི། ཤེས་རབ་སོགས་ཀྱང་འབད་པའི་རྒྱུ་མཚན་
ཡོད་དེ། སྐྱེས་སོགས་བྱས་པའི་ཕྱིར། བསྔོ་བ་ནི་དེ་ལྟར་སོགས་སོ། །མཛད་བྱང་
ནི་གྲོལ་སོགས། འགྱུར་བྱང་ནི། རྒྱ་གར་སོགས་སོ། །དཔལ་ལྡན་ཡེ་ཤེས་ཞབས་
-150-



གྲོལ་ཐིག་གི་རྣམ་བཤད་བདེ་ཆེན་ཀུན་གསལ།
ཀྱི་གཞུང་། །རྫོགས་རིམ་གསལ་བྱེད་བླ་མེད་འདི། །ཚུལ་འདིར་རབ་བརྩོན་སྟག་
ཚང་བ། །སྐད་གཉིས་པྲཛྙཱ་རཏས་སྦྱར། །དགེ་བས་འགྲོ་ཀུན་འདིར་ཞུགས་ནས།།
བདེ་ཆེན་ཟབ་གསལ་ཐར་ཕྱིན་ཤོག།ཅེས་ལྕགས་སྟག་རྒྱལ་གྱི་མར་ངོའི་རྒྱལ་བ་
གསུམ་པ་ལ་ཆོས་འཁོར་སྒང་དུ་སྦྱར་བ་དགེ་ལེགས་འཕེལ།། །།
ཤུབྷཾ།། མངྒ་ལམ།། དགེའོ།།
-151-



ཞལ་ལུང་གྲོལ་ཐིག་གི་རྣམ་བཤད་ཉུང་ངུ་རྣམ་གསལ་
བཞུགས་སོ། །
ན་མོ་མཉྫའི་ཡེ། འཇམ་དཔལ་ཞལ་ལུང་གི་རྣམ་པར་བཤད་པ་བདེ་ཆེན་
རྣམ་རོལ་ཞེས་བྱ་བ། འཇམ་པའི་རྡོ་རྗེ་ལ་ཕྱག་འཚལ་ལོ། །དཔལ་ལྡན་དམ་པའི་
ལས་ཀྱི་མཐར་སོན་པས། །རྣམ་འདྲེན་ཀུན་གྱི་ཡེ་ཤེས་གཅིག་བསྡུས་ནས། །མདོ་
སྔགས་ཟབ་དོན་ཀུན་གྱི་ལམ་སྦྱིན་པ། །འཇམ་མགོན་དཀྱིལ་འཁོར་དབང་ཕྱུག་
ལ་ཕྱག་འཚལ། །མགོན་དེའི་ཞལ་གྱི་བུམ་པ་ལས་འོང་པའི། །འདུས་པའི་ལམ་
སྲོལ་ཟབ་ཡངས་བདུད་རྩིའི་རྒྱུན། །སྔོན་མེད་ལེགས་པར་བཞེས་པའི་སློབ་དཔོན་
མཆོག ༑སངས་རྒྱས་ཡེ་ཤེས་ཞབས་ལ་གུས་ཕྱག་འཚལ། །དེ་དང་དེ་སྲས་མར་མེ་
མཛད་བཟང་གི །ལེགས་བཤད་བདུད་རྩིས་བློ་ཡི་སྟོབས་རྒྱས་ཤིང་། །དམན་པའི་
སྤྱོད་ པས་ ཟབ་ གསལ་མངོན་དུ་གྱུར། །གྲུབ་ཆེན་ དམན་ པའི་ ཞབས་ ལ་ ཕྱག་
འཚལ་ ལོ། །སྤྱིར་ དགོས་ ལམ་ཟབ་ ཆར་ཆེན་ཉིན་མཚན་དུ། །ཐུགས་ རྗེའི་ཆུ་
འཛིན་དཔལ་གྱིས་སྦྱིན་མཛད་པས། །བདག་བློའི་འབྲས་བུ་མཐའ་དག་རྒྱས་གྱུར་
པ༑ ༑རྗེ་བཙུན་བླ་མ་མཆོག་ལ་གུས་ཕྱག་འཚལ། །དཔལ་ལྡན་འདུས་པའི་ལམ་
སྲོལ་བླ་ན་མེད། །ཞབས་ལུགས་ཤིན་ཏུ་ཉམས་པ་གསོ་ཕྱིར་དུ། །ལྷག་བསམ་རྣམ་
དཔྱོད་ཆུ་འཛིན་སྟུག་པོ་ལས། །ལེགས་བཤད་སྔོན་མེད་འབྲུག་སྒྲ་སྒྲགས་པར་
-152-



ཞལ་ལུང་གྲོལ་ཐིག་གི་རྣམ་བཤད་ཉུང་ངུ་རྣམ་གསལ།
བགྱི༑ ༑འདིར་སྔགས་བླ་མེད་ཀྱི་ལམ་གྱི་གཙོ་བོ་རིམ་པ་གཉིས་ཀྱི་མན་ངག །རྗེ་
བཙུན་འཇམ་པའི་དབྱངས་ཀྱི་ཞལ་ལས་བྱོན་པ་རྣམས། བདག་ཉིད་ཆེན་པོ་
སངས་རྒྱས་ཡེ་ཤེས་ཞབས་ཀྱི་མངོན་སུམ་དུ་གསན་ནས། ལེགས་པར་བསྡུས་པ།
འཇམ་དཔལ་ཞལ་ལུང་འཆད་པ་ལ་གསུམ། །
མཚན་གྱི། གཞུང་གི འཇུག་གི་དོན་ནོ། །དང་པོ་ནི་རྒྱ་གར་སོགས། བོད་
སྐད་དུ་བསྒྱུར་ན་དཱི་ཀྲ་མ་སོགས་སྟེ། འགྲེལ་པའི་གཞུང་ཕལ་ཆེར་དུ་མཛེས་པའི་
ཏོག་ཅེས་འབྱུང་ཡང་ཏོག་གི་སྐད་དོད་མེད་ཅིང་ཀུ་སུ་མ་མེ་ཏོག་གི་སྐད་དོད་དང་
སུ་ཞེས་པ་མཛེས་པ་ལ་འཇུག་པས་མཛེས་པའི་མེ་ཏོག་ཅེས་བྱ་བ་ནི་འགྲེལ་པའི་
མཚན་ཡིན་ལ། ཊཱི་ནི་གཉིས། ཀྲ་མ་ནི་རིམ་པ། ཏཱཏྟཱ་ནི་དེ་ཁོ་ན་ཉིད་བྷ་བ་ནི་
སྒོམ་པ། མུ་ ཁ་ནི་ཞལ། སཱ་ད་ནྱ་ནི་ལུང་སྟེ་བཀྲལ་ བྱའི་མཚན་ནོ། །འདིར་ནི་
འགྲེལ་པའི་མཚན་མི་དགོས་མོད་ཀྱི་མ་དག་པར་འདོན་པ་དེ་དགག་པའི་ཕྱིར་དུ་
བརྗོད་དོ། །མཚན་བཤད་པ་ནི། རྫོགས་རིམ་ཀྱི་སྒོམ་ཚུལ་གཙོ་བོར་སྟོན་ཅིང་
འཇམ་དབྱངས་ཀྱི་ཞལ་ནས་དངོས་སུ་བྱུང་བ་བཀོད་པས་སོ། །ཐམས་ཅད་
མཁྱེན་པ་ལ་ཕྱག་འཚལ་ལོ་ཞེས་པ་ནི་འགྱུར་མཐར་ཕྱིན་པའི་ཆེད་དུ་ལོ་ཙཱ་བས་
བཀོད་པའོ། ། །
གཉིས་ པ་ ལ་བཤད་ པ་ ལ་ འཇུག བཤད་ པ་ ཉེ་བར་
དགོད༑ བཤད་ པ་ མཐར་ ཕྱིན་པའོ། །དང་པོ་ལ་མཆོད་བརྗོད། དམ་བཅའོ། །
དང་པོ་ནི་ཞལ་ལུང་བསྡུ་བ་མཐར་ཕྱིན་པའི་ཆེད་དུ་སློབ་དཔོན་ཡེ་ཤེས་ཞབས་
ཀྱིས་ དཀོན་མཆོག་གསུམ་ལ་མཆོད་བརྗོད་མཛད་པ་སྟེ། འདུད་དོ། །ཡུལ་ནི་
སངས་རྒྱས་སྐུ་གསུམ་གྱི་བདག་ཉིད་དེ། རྒྱུ་ཚོགས་གཉིས་ཀྱི་དཔལ་ལྡན། འབྲས་
-153-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
བུ༑ མཚན་དཔེ་ཁ་སྦྱོར་གྱི་ཡན་ལག་དང་ལྡན་པས་བདེ་ཆེན་རྫོགས་པ་ལོངས་སྐུ།
ཟབ་མོ་ཤེས་རབ་དང་གསལ་བ་ཐབས་གཉིས་སུ་མེད་པར་ཆོས་སྐུ། རྣམ་འཕྲུལ་
སྣ་ཚོགས་ཀྱི་འོད་ཟེར་ཅན་སྤྲུལ་སྐུའོ། །ཆོས་ནི་སྐུ་གསུམ་དེའི་རང་བཞིན་ནམ་ངོ་
བོ་ཡིན་པ་ནི་སྤངས་པ་དང་། བཅུ་དྲུག་གི་ཕྱེད་ནི་བརྒྱད་དང་དེའི་ཆ་ནི་བཞི་
སྟེ༑ དགའ་བ་བཞི། དེའི་ཡང་ཆ་ནི་ལྷན་སྐྱེས་ཏེ། རྟོགས་པ་མཐར་ཐུག་གོ །དགེ་
འདུན་ནི། དེ་ལྟ་བུའི་དོན་དམ་པའི་སྙིང་པོ་དེ་གསུམ་སྟོན་པའི་བླ་མ་གསུམ་པོ་
རྒྱུད་སྡེ་འོག་མ་མན་ཆོད་ལས་མཆོག་ཏུ་གྱུར་པས་རབ་བོ། །
གསུམ་པ་ནི། རྒྱུའི་བླ་མ་རྡོ་རྗེ་སློབ་དཔོན། རྐྱེན་གྱི་བླ་མ་མཚན་
ལྡན་རིག་མ། ལྷན་ཅིག་བྱེད་པའི་བླ་མ་ལྷན་སྐྱེས་ཡེ་ཤེས་རྣམས་ཡིན་པར་དམན་
ཞབས་པས་སློབ་དཔོན་ཉིད་ཀྱི་ལུང་དྲངས་ནས་བཤད་དོ། །དེ་ལྟར་ན་མཆོད་ཡུལ་
དཀོན་མཆོག་གསུམ་པོ་དེ་ལ། ཚུལ་བྱ་བྱེད་གསུམ་མཉམ་པ་ཡིས་ཞེས་པ། རིན་
པོ་ཆེ་གསུམ་མཉམ་པས་ཞེས་ཏེ། ཐོས་བསམ་སྒོ་གསུམ་མཐར་ཕྱིན་པ་ལ་འཆད་
པར་མངོན་ནོ། །དུས། ཚེ་ཇི་སྲིད་འཚོ་བ་སོགས་མིན་པར། མཐར་ཐུག་གི་བྱང་
ཆུབ་བར་རྟག་ཏུ་འདུད། ཅེས་པའོ། །
གཉིས་པ་ནི། བཤད་པར་བྱའོ། །དགོས་ཆེད། སྐལ་ལྡན་
གཞན་གྱིས་བདེ་བླག་དུ་རྟོགས་པའི་ཕྱིར་དུའོ། །རྒྱུ་ནི་རང་བཟོ་མེད་པར་འཇམ་
སོགས་ཀྱིས་སོ། །བརྗོད་བྱ་གང་ན། གཞི་རྟོགས་བྱ་གདོད་མ་ནས་སེམས་ཅན་གྱི་
རྒྱུད་ལ་གནས་པའི་ལྷན་སྐྱེས་ཡེ་ཤེས་དང་། ཐབས་རྟོགས་བྱེད་ལམ་གྱི་བདེ་སྟོང་
ཡེ་ཤེས་སོ། །དེ་ཡང་སྔ་མ་ནི་ཆོས་རྣམས་ཀུན་གྱི་སྙིང་པོ་ཡིན་ཏེ། དེ་ལས་འཁོར་
འདས་ཐམས་ཅད་འབྱུང་བའི་ཕྱིར་རོ། །དངོས་པོའི་དེ་བཞིན་ཉིད་ཡིན་ཏེ། །
-154-



ཞལ་ལུང་གྲོལ་ཐིག་གི་རྣམ་བཤད་ཉུང་ངུ་རྣམ་གསལ།
གཞིའི་གནས་ལུགས་ཡིན་པའི་ཕྱིར་རོ། །ཕྱི་མ་ནི། བྱེད་ལས་སྲིད་པའི་དུག་ཆུ་ནི་
རྣམ་རྟོག་ཡིན་ལ་དེ་རྩ་བ་ནས་ཟློག་པར་བྱེད་པ། གནས་རྣམ་ཐར་སྒོ་གསུམ་
མཚོན་པའི་ཤེས་རབ་ཀྱི་ཆོས་འབྱུང་གྲུ་གསུམ་གྱི་ཁོངས་ནས་བཻ་ཡིག་ཐབས་ཀྱི་རྡོ་
རྗེ་ནོར་བུའི་སྟེང་གི་ཆའམ་རྩེ་མོ་ན་དྲང་དོན་ངེས་དོན་གྱི་འོད་ཟེར་རབ་ཏུ་འབར་
བའི་བྱང་སེམས་ཀྱི་ཐིག་ལེ་དང་ངོ་བོ་དབྱེར་མེད་པའི་ཞུ་བ་དེ་ལྷན་སྐྱེས་ཀྱི་ཡེ་
ཤེས་སོ། །དེ་གཉིས་འཆད་པར་རིགས་ཏེ། འཇིག་རྟེན་གསུམ་གྱི་སྒྲོན་མེ་དུས་
གསུམ་སངས་རྒྱས་རྣམས་ཀྱིས་དེ་གཉིས་ལ་ལེགས་པར་བསྔགས་པའི་ཕྱིར་རོ།།
བསྔགས་ཚུལ་ནི་བླ་མེད་ཀྱི་རྒྱུད་སྡེ་མཐའ་དག་གིས་དོན་དེ་སྟོན་པས་སོ། །དེ་ལྟར་
ན་གཞི་ལམ་གྱི་ཡེ་ཤེས་ནི་གཞུང་འདིའི་བརྗོད་བྱའོ། །དེ་འདི་ལས་ལེགས་པར་
རྟོགས་ པ་ནི་དགོས་པའོ། །རྟོགས་ནས་གོམས་པས་ སྲིད་པའི་དུག་ ཟློག་པའི་
འབྲས་བུའི་ལྷན་སྐྱེས་ནི་ཉིང་དགོས་སོ། །དེ་དག་གཞུང་དང་ཐབས་དང་ཐབས་
བྱུང་དུ་གྱུར་པ་ནི་འབྲེལ་བའོ། ། །
གཉིས་པ་ལ། ལུགས་ མཆོག་འདིའི་བྱུང་ཚུལ་བཤད། བྱུང་ཁུངས་
ཅན་གྱི་ཟབ་ལམ་དངོས། དེས་ན་འདི་ལ་འབད་པར་གདམས་པ་བྱ་བའོ། །དང་པོ་
ལ་སེང་བཟང་རྟེན་ནས་མདོ་སྡེའི་ཕྱོགས། །སྒེག་རྡོར་ཞབས་ལས་རྒྱུད་སྡེའི་འོག །
མཁའ་འགྲོ་གཉིས་ལས་བླ་མེད་སྤྱི། །བྱིས་པའི་ཞབས་ལས་ཤེས་རབ་རྒྱུད། །
བསྲུང་བའི་ཞབས་ལས་ཐབས་ཀྱི་རྒྱུད། །འཇམ་པའི་དབྱངས་ལས་དེ་ཉིད་རྟོགས་
པའོ༑ ༑དོན་དྲུག་པོ་འདི་ཀུན་བཟང་གི་རྣམ་བཤད་དུ་ལེགས་པར་བཤད་ཟིན་
མོད༑ འདིར་ཡང་གཞུང་ལ་ཅུང་ཟད་སྦྱར་ན། བཟང་པོ་སེང་གེ་ནི་སློབ་དཔོན་
ཆེན་པོ་སེང་གེ་བཟང་པོ་སྟེ། དེའི་འཁྲུངས་ཡུལ་ནི་མཐའ་འཁོབ་མིན་གྱི་དབུས་ཀྱི་
-155-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ཡུལ་ཆེན་པོའི་ནང་ཚན་ཁ་བི་ཞེས་བྱ་བར་གྲགས་པའི་ནང་ན་གྲོང་ཁྱེར་རྡོ་འཇོག་
ཏུ་འཁྲུངས་པའོ། །གཞུང་མང་ནི་ཤེར་ཕྱོགས་སོགས་ཀྱི་མདོ་སྡེའོ། དེ་ཡང་ཐོས་
ཙམ་དུ་མ་བཞག་པར་གཞུང་དེ་རྣམས་ལ་བསམ་བྱུང་གིས་རྣམ་པར་དཔྱད་ནས་
ལེགས་པར་རྟོགས་པའོ། །རྟོགས་ནས་གཞན་ལ་བསྟན་ཚུལ་ནི་རིག་པའི་བྱུང་
གནས་ཆོས་གྲྭ་ཆེན་པོ་ན་ལེནྡྲའི་དགེ་སློང་མ་ཡོན་ཏན་བཤེས་གཉེན་ཞེས་བྱ་བ་
བྲམ་ཟེའི་རིགས་སུ་སྐྱེས་པ་དད་པ་བརྟན་པ་ཞིག་ཡོད་པ་དེའི་ངོ་བོར་དེ་ཁོ་ན་ཉིད་
མངོན་སུམ་དུ་མ་རྟོགས་པའི་བླུན་བློས་སོགས་ཏེ། བསྡུད་འགྲེལ་སོགས་ཀྱི་བསྟན་
བཅོས་རྩོམ་པ་དང་། སྟོན་པ་སོགས་རབ་ཏུ་བྱས་ཅེས་པའོ། །གཉིས་པ་ནི།
དེ་ནས་སོགས་ཏེ། ཨུ་རྒྱན་ནི། རྡོ་རྗེ་གདན་ནས་བྱང་ཕྱོགས་དཔག་ཚད་ཉིས་བརྒྱ་
སུམ་ཅུ་ན་ཡོད་པར་བཤད་ཀྱང་ནུབ་བྱང་ཡིན་ནམ་སྙམ་མོ། །མང་ཐོས་རྣམ་པར་
དཔྱད་པ་ནི་བྱ་བ་རྣལ་འབྱོར་གྱི་རྒྱུད་ཅེས་བཤད་དོ། །འཇོ་སྒེག་རྡོ་རྗེ་ནོར་བུའི་
གླིང་དུ་འཁྲུངས་པས་སྣ་ཚོགས་གཟུགས་ལ་སོགས་པའི་མཚན་གྱི་རྣམ་གྲངས་མང་
བ༑ ཕྱག་རྒྱ་ཆེན་པོ་ཐོབ་པར་བཤད་དོ། །
གསུམ་པ་ནི། ཨུ་རྒྱན་དེ་ཉིད་དུ་རྣལ་འབྱོར་མ་ཆེན་མོ་གུ་ནེ་རུ་
ཞེས་བྱ་བ་བསམ་གྱིས་མི་ཁྱབ་ཀྱིས་རིམ་པའི་མན་ངག་ཐོབ་ཅིང་དེ་ཁོ་ན་ཉིད་
བརྙེས་པ་དེའི་དྲུང་དུ་བྱོན་ནས་མཉེས་པར་བྱས་ཏེ། བླ་ན་མེད་པའི་རྒྱུད་མང་དུ་
ཐོས་པར་བྱས་ནས་དབང་ཐོབ་དམ་ཚིག་ལ་གནས་པས་བཟོད་པ་སྒོམ་པ་ལ་
བཞུགས་སོ། །དེའི་ཚེ་ལྷས་རྨི་ལམ་དུ། ཨུ་རྒྱན་གྱི་བྱང་ཕྱོགས་ཆབ་སྒོ་ན་གདོལ་པ་
ཛཱ་ལ་ཞེས་བྱ་བའི་བུ་མོ་ལོ་བཅུ་དྲུག་མ་ཡོད་ལ་དེ་ནི་རིགས་ལ་སྐྱེས་པའི་རྣལ་
འབྱོར་མ་ལཀྵི་ཆེན་མོ་ཞེས་བྱ་བ་ཡིན་གྱིས་དེར་སོང་དང་ཁྱོད་ཀྱི་དགོངས་པ་
-156-



ཞལ་ལུང་གྲོལ་ཐིག་གི་རྣམ་བཤད་ཉུང་ངུ་རྣམ་གསལ།
འགྲུབ་པར་འགྱུར་རོ་ཞེས་པའི་ལུང་བསྟན་བྱུང་བ་བཞིན་དེ་ཟླ་བ་བརྒྱད་མཉེས་
པར་བྱས་ནས། ཕྱག་རྒྱ་ཆེན་པོ་ལ་སྤྲོ་བར་དེས་ཀྱང་དགོངས་ནས་ཕྲ་མོའི་ལུང་
བཙལ་བ་ཙམ་གྱི་ཛམྦྷ་ལའི་གྲུབ་པ་ཐོབ་པར་གྱུར་ཏོ། །
བཞི་པ་ནི། དེ་ནས་ཡུལ་ལྗོངས་ཛ་ལེན་ད་ར་ཞེས་བྱ་བ་ན་གྲོང་
ཁྱེར་ཀོ་ནེ་ཛེ་ཞེས་བྱ་བའི་ཕྱོགས་གཅིག་ན་ཤེས་རབ་གཙོ་བོར་བྱེད་པའི་རྒྱུད་ལ་
བསམ་པ་ཆུ་ཀླུང་ལྟར་གྱུར་པ་བཱ་ལི་པཱ་ད་སྟེ་བྱིས་པ་ཆུང་བའི་ཞབས་ཅེས་བྱ་བ་
མཉེས་པར་བྱས་ནས་གཞུང་མང་དུ་ཐོས་ཏེ་སྒོམ་པ་ལ་ནན་ཏན་དུ་མཛད་དོ། །
ལྔ་པ་ནི། དེ་ནས་ཡུལ་དབུས་ནས་ལྷོ་ཕྱོགས་སུ་དཔག་ཚད་སུམ་བརྒྱ་ན་
ལྗོན་ཤིང་རྣམས་ལ་རྩ་བ་མེད་པར་འཁྲིལ་ཤིང་སྟེང་དུ་བྲིས་པ་ལྟར་གནས་པས་
ནམ་མཁའི་ཤིང་ལྡན་དང་མིང་དངོས་ཀཾ་ཀོ་ན་ཞེས་བྱ་བའི་ཡུལ་ཕྱོགས་ན་ཐབས་
ཀྱི་རྒྱུད་ལ་དགོངས་པ་སྔ་མ་ལྟ་བུ་སྐྱེ་བ་གཅིག་གི་ཐོགས་པ། པཱ་ལི་པཱ་ད་སྟེ་བསྲུང་
བའི་ཞབས་ཞེས་བྱ་བ་རྫུ་འཕྲུལ་དང་ལྡན་པའི་སློབ་མའི་ཚོགས། བྲམ་ཟེ་ཙ་ཏྲ་ར་
དང་གུ་བྱ་པརྟ། རྒྱལ་རིགས་མཉྫཤི། རྗེ་རིགས་པུརྞ་བྷ་དྲ། དམངས་རིགས་དཱི་པཾ་
ཀ་ར་དང་ཁཎྜ་རུ་ཏྲ། སྨད་འཚོང་མ་ཨ་ལོ་ཀི་དང་ས་དུ་ཤི་ལ་སོགས་མང་པོས་
བསྐོར་བ། ཡོ་བྱད་ཉི་མ་རེ་རེ་ཞིང་། གསེར་གྱི་མ་ཤ་བཅུ། མུ་ཏིག་གི་ཧ་ར་ཕྱེད།
ཀ་ཤ་པ་ཎ་སུམ་བརྒྱ་རེ་རྣམས་ནོར་རྒྱུན་མས་སྦྱོར་བ་དེའི་དྲུང་དུ་ལོ་དགུའི་བར་དུ་
འདུད་ཅིང་སྐྱེ་བ་གཅིག་གིས་ཐོགས་པར་བྱས་སོ། །འདུས་པའི་རྒྱུད་ཆེན་པོ་
འགྲེལ་པ་བཅོ་བརྒྱད་བཅས་པ་རབ་ཏུ་མཉན་ཞེས་སམ། འགྲེལ་པ་ནི་སྨེ་ཤ་ཅན་
གྱི་བུ་མོ་རྣལ་འབྱོར་བསླབས་པ་མཱ་ལ་མུ་ཏྲི་སྟེ་དེ་དང་བཅས་པ་ནི་ལྷན་ཅིག་ཏུ་ཟླ་
བ་བཅོ་བརྒྱད་ཀྱི་བར་དུ་སྒྲུབས་པའོ། །
-157-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
དྲུག་པ་ནི། བླ་མ་ཆེན་པོ་དེས་ཀྱང་བདག་གིས་ནི་དེ་ཁོ་ན་ཉིད་མ་
རྟོགས་སོ་ཞེས་གསུངས་པས་ཐུགས་ཅུང་ཟད་ཆད་ནས་འདི་མ་རྟོགས་པར་གཞན་
གྱི་དོན་མེད་དོ་ཞེས་བསམ་ནས་རང་གི་ཕྱག་རྒྱ་འདུས་པའི་གླེགས་བམ་དུ་བྱས་ཏེ་
མགུལ་དུ་བཏགས་ཏེ་བྱང་ཕྱོགས་སུ་རྡོ་རྗེ་གདན་གྱི་རྒྱབ་ན་ཀུ་བ་ཛ་ཞེས་བྱ་བའི་
ཚལ་སྟག་དང་དྲེད་ལ་སོགས་པ་ཤིན་ཏུ་མང་ཞིང་འཇིགས་པའི་སར་ཟླ་བ་དྲུག་
ལེགས་པར་བསྒྲུབས་ནས་སྲོག་ཆགས་འཇིགས་པ་དེ་དག་ཉོན་མོངས་ཀྱི་དཔེར་
བྱས་ནས་འབད་པས་དེ་ཉིད་རྟོགས་སོ། །ཇི་ལྟར་རྟོགས་ཞེ་ན། རྡོ་རྗེ་འཛིན་པ་
ཆེན་པོས་སྤྲུལ་པའི་དགེ་སློང་བྱི་བའི་ཤམ་ཐབས་ཅན། ཆོས་གོས་ཀྱི་ཐོད་བཅིངས་
པ༑ ཞིང་རྨོ་བ། བུ་ཆུང་དང་ལྡན་པའི་བུད་མེད་ངན་མ་དང་ཁྱི་མོ་ངན་མ་མཚན་མ་
ཅན་དེ་ཕྱག་རྒྱ་མོ་གཉིས་རོལ་དུ་ཁྲིད་པ་དང་མཇལ་བ་ལ་མ་དད་པ་མ་སྐྱེས་པར་
གསོལ་བ་བཏབ་པས་བླ་མས་ཀྱང་སྔགས་ཀྱི་སྤྱོད་པའི་མཆོག་ལ་གནས་པར་
མཁྱེན་ནས། སྟོན་ཟླ་ར་བའི་ཚེས་བརྒྱད་མགོ་དང་ལག་གཉིས་ཡོལ་བ་སྐར་མ་
རྒྱལ་ལ་བབ་པ་སྟེ། ཐོ་རངས་སྐར་མ་རྒྱལ་འཆར་བའི་དུས་སུ་འཇམ་དབྱངས་ཀྱི་
དཀྱིལ་འཁོར་མངོན་སུམ་དུ་སྤྲུལ་པར་རང་གི་ཕྱག་རྒྱ་མོ་དགེ་སློང་མ་དང་བཅས་
པ་དཀྱིལ་འཁོར་དུ་བཅུག་ནས་དབང་གསུམ་པ་དངོས་དབང་དུ་བསྐུར་ནས་དེ་ཁོ་
ན་ཉིད་རྟོགས་པར། སྐབས་འདིའི་འགྲེལ་པར་བཤད་དོ། །
གཉིས་པ་ལ། ཡེ་ཤེས་ཞབས་ཀྱིས་གསོལ་བ་བཏབ། །འཇམ་པའི་
དབྱངས་ཀྱི་རྒྱས་པར་གསུངས། །བཤད་པ་རྫོགས་ནས་སྣང་བ་བསྡུས། །རང་གི་
རྟོགས་ནས་གཞན་ལ་སྤེལ་བའོ། །དང་པོ་ལ། བཞི་པའི་སྒོ་ནས་བསྟོད་ཅིང་
གསོལ༑ དབང་གཉིས་དམ་བཅའ་བྱ་སྟེ་གསོལ་བའོ། །དང་པོ་ལ། བསྟན།།
-158-



ཞལ་ལུང་གྲོལ་ཐིག་གི་རྣམ་བཤད་ཉུང་ངུ་རྣམ་གསལ།
བཤད༑ བསྟོད་པའོ། །དང་པོ་ནི། འགྲོ་བའི་མགོན་སྐྱབས་ཡིན་པས་བླ་མ།
བཀུར་བར་འོས་པས་རྗེ་བཙུན་ཁྱོད་ནི་སེམས་ཅན་སོགས་ཡིན་ཏེ། ཁྱོད་ ཀྱི་ རང་
བཞིན་རྣམ་དག་གི་ཡེ་ཤེས་དང་དེའི་ཆོས་ཉིད་དེ་ལས་འཁོར་འདས་བསྐྱེད་ཅིང་
འབྱུང་བས་སོ། ཁྱོད་ཀྱི་ཞུ་བ་པོ་བདག་ལ་སོགས་པ། འཁོར་བའི་རྒྱ་མཚོ་ཟབ་
གསལ་གྱི་གྲུ་ཤོར་ནས་ལས་ཉོན་གྱི་རྦ་རླབས་ཀྱི་སྐྱེ་གནས་བཞིར་དེད་དེ་མ་རིག་
པའི་ཆུ་སྲིན་གྱི་ཁར་ཆུད་པའི་འཁོར་བའི་སྡུག་བསྔལ་གྱི་འཇིགས་པ་ཆེ་ལས་སོལ་
ཞིང་སྒྲོལ་བར་མཛོད། སེམས་ཅན་ཕལ་པ་ལས་ཉན་རང་། དེ་ལས་ཕར་ཕྱིན་ཐེག་
པའི་བྱང་སེམས་ཆེ་ཞིང་། ཁྱོད་ནི་དེ་བས་ཀྱང་ཆེ་བས། སྐྱེ་བོ་རྣམས་འཕྲལ་བདེ་
ཙམ་མིན་པས་སྐྱོངས་ཤིག་སྟེ། ཁམས་གསུམ་རྩ་བ་ནས་འདོར་ཞིང་གཏོང་བར་
བྱེད་པའི་སླད་དུ་ཟབ་གསལ་གྱི་ལམ་སྦྱིན་པས་སོ། །
རྒྱས་བཤད་ལ། གཞི་དང་ལམ་ལ་གསོལ་བའོ། །དང་པོ་ནི། འགྲོ་
བའི་ མགོན་ཆེན་ ཁྱོད་ཀྱིས་གཏོང་ ཞིང་ སྦྱིན་ པར་མཛོད། །གང་ན། ཁྱོད་ ཀྱིས་
གཞིའི་ཡེ་ཤེས་ཐོག་མ་མེད་པའི་དུས་ཅན། ང་རོ་ནི་ཟླ་ཚེས། ཐིགས་པ་ནི་ཐིག་ལེ།
སྔགས་ཀྱི་སྟོང་ཆ་ནི་ཨོ་ཡིག་སྟེ། དེ་ལ་སོགས་པ་མེད་པས་རྗེ་བཙུན་ཡི་གེ་མེད་པ།
སེམས་ པར་མྱོང་བས་བདུད་རྩི། མཆོག་ཏུ་གྱུར་པས་ རབ་དགའི་བདེ་བ་
གཏོང་བར་བྱེད་པ་དེའོ། ། དགོས་ཆེད་ནི། མཐར་ཐུག་གི་བྱང་ཆུབ་དོན་དུ་གཉེར་
བའི་འགྲོ་ལ་ཕན་ཕྱིར་རོ། །སྦྱིན་ཡུལ་ནི། སྔགས་ཀྱི་བདེ་བས་རབ་ཏུ་དགྱེས་ཤིང་
བཞེད་པའི་སངས་རྒྱས། ཕར་ཕྱིན་ཐེག་པའི་ལམ་མཐར་ཕྱིན་པ་རྣམས་ཀུན་
ལའོ༑ ༑འདིས་ཀྱང་ཕར་ཕྱིན་ཐེག་པའི་སངས་རྒྱས་སྲིད་པ་དང་དེ་སྔགས་ལ་
འཇུག་དགོས་པར་བསྟན་ཏོ། །
-159-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
གཉིས་པ་ནི། སྐྱོན་གྱི་མ་གོས་པ་ནས་བདེ་བ་ལ་འགོད་པར་མཛད་པའི་
བར་གྱི་ཡོན་ཏན་དང་ལྡན་པ་དབང་བཞི་པའི་ལམ་འདི་ཅི་ནས་ཀྱང་བསྟན་པར་
མཛད་དེ། དེ་ནི་ཕར་ཕྱིན་ཐེག་པའི་སྤང་བྱའི་དངོས་པོ་ཀུན་ལས་རྒྱལ་བ་ཐེག་པ་
དེའི་སངས་རྒྱས་ཀྱིས་མ་དཔོགས་ཤིང་མངོན་དུ་མ་མཛད་པས་སོ། །
གསུམ་པ་ནི། ཐུགས་ཐེག་པ་འོག་མར་དྲི་མ་ཞི་བ་ལས་ཀྱང་མཆོག་ཏུ་གྱུར་
པའི་ཞི་བ། བེམ་ཆོས་ཀྱི་རྡུལ་དང་རབ་ཏུ་བྲལ་བ། ད་དུང་སྤང་བ་ཕྲ་རུ་འགྲོ་རྒྱུ་
ཡོད་པའི་འཇུམས་པ་སྤངས་པ་ནི་གློ་བུར་དྲི་བྲལ། བསྒོམ་པར་བྱ་བའི་ཡོངས་
གཅོད་དུ་གྲུབ་པ་ལས་འདས་པས་ངོ་བོ་ནམ་མཁའ་དང་འདྲ་བ། གདོད་མ་ནས་དྲི་
མས་མ་གོས་པ་ནི་རང་བཞིན་རྣམ་དག་མངོན་དུ་གྱུར་པ། སྐུ་སློབ་པའི་སྒྱུ་མའི་
ལུས་ཀུན་ལས་འདས་པ་གཉེན་པོ་དོན་གཉེར་གྱི་འདོད་པ་ཀུན་ལས་རྒྱབ་ཀྱིས་
ཕྱོགས་པའི་ཟུང་འཇུག་མངོན་དུ་མཛད་པ་སྐུ་ཐུགས་དེ་འདྲ་དང་ལྡན་པའི་རྗེ་
བཙུན་རྡོ་རྗེ་འཆང་ཁྱོད་ལ་སྔགས་ཀྱི་ལཾ་ལ་མཁས་པ་བདག་ནི་སྐྱབས་སུ་མཆིའོ།།
དེ་ལྟར་ན་ཞལ་ལུང་ནི་སེམས་འགྲེལ་དང་ཆ་མཐུན་ཏེ། འདུས་པའི་རྒྱུད་ཀྱི་དངོས་
བསྟན་ལ་རྒྱས་པར་མི་གསལ་བའི་དབང་བཞི་པ་གཞན་ནས་ཅུང་ཟད་ཁ་བསྐང་
བས་སོ། ། །
གཉིས་པ་ལ། དམ་ཚིག་བཟུང་བ་དང་། དབང་གཉིས་པོ་ལ་
གསོལ་བ་གདབ་པའོ། །དང་པོ་ནི། ཁྱོད་ཀྱིས་གསུངས་པའི་བླ་མེད་ཀྱི་ཐུན་མོང་
མིན་སོགས་བགྱི་སྟེ། དུས་ང་རྒྱལ་གྱི་དྲེགས་པ་མེད་ཅིང་སྤང་བྱའི་འཇིགས་པ་
མེད་པའི་བྱང་ཆུབ་ཆེན་པོ་ཐོབ་ཀྱི་བར་དང་གནས་འཁོར་བར་འཚོ་བའི་བར་དུ་
དགོས་པ་འཇིག་རྟེན་གྱི་སྡུག་བསྔལ་དམྱལ་བ་རྩུབ་པོར་མི་ལྷུང་བར་བྱ་བའི་ཕྱིར་
-160-



ཞལ་ལུང་གྲོལ་ཐིག་གི་རྣམ་བཤད་ཉུང་ངུ་རྣམ་གསལ།
དུའོ༑ ༑
གཉིས་པ་ལ། གསང་དབང་དང་གསུམ་པའི་དོན་དུའོ། །དང་པོ་
ནི༑ དབུགས་དབྱུང་ཆེན་པོར་གྱུར་པས་ཕྱག་རྒྱ་དང་སྦྱོར་བའི་གར་ཆེན། པདྨའི་
སྟོབས་སམ་སྒྱུ་རྩལ་གྱི་ཆོ་ག་ལས་འབྱུང་བ་རྣམ་པར་རོལ་པ་ཕན་ཚུན་ཕྱག་གཅུ་བ་
དང་མཉེ་བ་དང་རྡོ་རྗེ་སྒྲིམ་པ་ལ་སོགས་པ་སྣ་ཚོགས་པའི་གར་མཛད་པའི་རྐྱེན་
གྱིས་ཕྱག་རྒྱའི་ཆོས་འབྱུང་གི་པདྨ་སོགས་ཕྱེ་ནས། དེར་ཧཱུྃ་ལས་བྱུང་བའི་རྡོ་རྗེ་
དམར་སྐྱ་བཅུག་ཅིང་བཞག་པ་གཉིས་མེད་བདེ་བའི་རྒྱུར་བཏང་བའི་བྱང་སེམས་
ལྕེ་ལ་བཞག་པས་སློབ་མའི་རྩ་རླུང་གི་ཞིང་དག་པར་འགྱུར་བའི་གསང་དབང་
ཤོད་ཅེས་སྦྱར་རོ། །
གཉིས་པ་ནི། དགོས་པ་གསང་བའི་དེ་ཁོ་ན་ཉིད་མི་ཉམས་ཤིང་
གསལ་བར་འགྱུར་བའི་ཆེད་དུ་ངོ་བོ་སློབ་མའི་རྡོ་རྗེ་དང་རིག་མའི་པད་འདབ་སྦྱར་
བ་ལས་སྐྱེས་པ་ཉི་མ་དང་ཟླ་བའི་འབར་འཛག་ཡང་དག་པར་འདུ་བའི་ཐབས་
ཤེས་སོགས་མཆོག་མངོན་དུ་གྱུར་པའི་ལྷན་སྐྱེས་ཀྱི་ཡེ་ཤེས་དེ། རྗེ་བཙུན་ཁྱོད་
ཀྱིས་གཞན་དུ་སྦས་པ་ད་ལན་བདག་ལ་ཕྱི་རབས་རྣམས་ལ་གསལ་བའི་ཕྱིར་དུ་
ཤོད་ཅེས་པའོ། །
གཉིས་པ་ལ། ལེགས་སོ་གནང་ནས་སྙིང་པོ་བསྡུས། །རྒྱུ་མཚན་
བསྟན་ནས་ ཉན་ པར་ བསྐུལ། །ཉན་ བྱ་ གཞི་ལམ་འབྲས་ བུ་བཤད། །དེ་ཉིད་
གཞན་ལ་སྤེལ་བར་གདམས་པའོ། །དང་པོ་ནི་གསོལ་བ་བཏབ་པའི་རྗེས་དེ་མ་
ཐག་ནས་སངས་རྒྱས་ཐམས་ཅད་ཀྱི་ཤེས་རབ་ཆེན་པོ་རྣམ་པར་དག་པས་འཇམ་
ཞིང་གཉེན་པའི་དབྱངས་ཀྱིས་གདུལ་བྱ་ཚིམ་པར་མཛད་པ་བྱང་ཆུབ་ལ་དམིགས་
-161-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ནས་ད་དུང་དོན་དུ་གཉེར་བའི་ས་བཅུའི་བྱང་སེམས་སོགས་མིན་ཡང་བྱང་ཆུབ་
དང་དབྱེར་མེད་པས་དེ་སེམས་དཔའ་ཆེན་པོ་ཡིས་ཡེ་ཤེས་ཞབས་ཀྱི་མཐར་ཐུག་
གི་གནས་རྟོགས་པ་ལ་དགྱེས་ཏེ་འཛུམ་པའི་བཞིན་གྱི་མདངས་ཕྱུང་ཞིང་། དེ་
བཞིན་ཉིད་རྟོགས་པ་དང་། ལམ་གྱི་གནད་ཇི་སྙེད་པ་ཞུས་པ་དང་། ཟབ་གསལ་
ལ་དམིགས་པ་གསུམ་ལ་ལེགས་ཞེས་བྱ་བ་ལན་གསུམ་གསུངས་ཏེ། སྐུ་རོལ་པའི་
གར་དང་བཅས་པས་བརྗོད་བྱ་ཆོས་ཀུན་གྱི་དེ་བཞིན་ཉིད་ཟབ་གསལ་ཡེ་ཤེས་ཀྱི་
དོན་བརྗོད་ཚུལ་བདེན་མེད་སྒྲ་སྙན་ལྟ་བུ། སྒྲ་དོན་དབྱེར་མི་ཕྱེད་པ་རྡོ་རྗེ། ཤིན་ཏུ་
རྣ་བར་སྙན་པའི་གླུ་ཡིས་བདག་ལ་དངོས་སུ་བསྟན་པ་ནི་འདི་དགོངས་ཞེས་སློབ་
དཔོན་ཆེན་པོས་གདུལ་བྱ་ཡིད་ཆེས་བསྐྱེད་པའོ། །བསྟན་བྱ་སྙིང་པོ་བསྡུས་པ་ནི།
ཨ་བི་ཡཾ་རཾ་ཝཾ་ལཾ་ཧཱུཾ། ཨ་ལ་ལ་ ལ་ ཧོ། །ཞེས་ པ་ སྟེ། ཨ་ནི་སྐྱེ་མེད་ཀྱི་དོན་སྟེ།
ཆོས་ཐམས་ཅད་ཀྱི་དེ་བཞིན་ཉིད། བི་ནི་དེའི་ཡུལ་ཅན་ནམ་ཆོས་ཅན་གཞིའི་ཡེ་
ཤེས་རང་རིག་གི་སྐད་དོད་བིད་ཅེས་པའི་མིང་ཡིག་དང་པའོ། །ཡཾ་སོགས་བཞི་ནི།
གཞིའི་དབྱིངས་རིག་ལས་རླུང་སོགས་འབྱུང་བཞི་རིམ་བཞིན་འབྱུང་བའི་ས་བོན་
ནོ༑ ༑ཧཱུྃ་ནི་འབྱུང་བཞི་འདུས་ནས་ཕུང་པོ་ལྔ་འབྱུང་བ་སྟེ། ཟླ་ཕྱེད་ཐིག་ལེ་དང་།
ཨེ་ཡིག་ཐུར་དུ་བལྟས་པ་ལྟ་བུའི་མགོ་བོ་དང༌། དྲིལ་བུ་ལྟ་བུའི་ལུས་དང་། དབྱུག་
པ་ལྟ་བུའི་རྐང་པ་དང་། རྒྱབ་ཕྱོགས་ཀྱི་ཨུ་རིང་པོ་རྣམས་རིམ་བཞིན། རྣམ་སྣང་།
མི་བསྐྱོད། རིན་འབྱུང་། དཔག་མེད། དོན་གྲུབ་རྣམས་སུ་སངས་རྒྱས་ལྔའི་ལས་
གསལ་བར་གསུངས་པ་དྲངས་སོ། །དེ་ཡང་རྣམ་ཤེས་ཀྱིས་བྱིན་གྱིས་རླབས་མ་
རླབས་ཀྱིས་གཟུགས་སོགས་རིམ་བཞིན་བཅུད་དང་སྣོད་ཀྱི་འཇིག་རྟེན་ནོ། །ཨ་
ནི་སྟོང་ཉིད་ཕྱག་རྒྱ་ལ་རྟེན་ནས་རྟོགས་པའོ། །ལ་གསུམ་ནི་རིམ་བཞིན། ཕྱི་ཡབ་
-162-



ཞལ་ལུང་གྲོལ་ཐིག་གི་རྣམ་བཤད་ཉུང་ངུ་རྣམ་གསལ།
ཡུམ་གྱི་ལུས་ལྷ་སྐུ་འཇའ་ཚོན་ལྟར་གསལ་བ་དང་། ནང་རྡོ་རྗེ་ནོར་བུར་བྱང་
སེམས་བརྟན་པར་གནས་པ་དང་དེ་ལ་བརྟེན་པའི་བདེ་སྟོང་ཡེ་ཤེས་ཀྱི་ཕྲིན་ལས་
མཛད་པའོ། །ཧོ་ནི། དེ་མཐར་ཕྱིན་ནས་དབང་ཕྱུག་གི་ཡོན་ཏན་བརྒྱད་དམ། རོ་
མྱང་གི་མཚན་ཉིད་བརྒྱད་ལྡན་དུ་བཞུགས་པ་ནི་འཇིག་རྟེན་ལས་འདས་མ་འདས་
ཀྱི་དགྱེས་པ་ཕུལ་དུ་བྱུང་བའི་དོན་ནོ། །
གཉིས་པ་ནི་ཡང་དག་པའི་དོན། ཕར་ཕྱིན་ཐེག་པར་བསྟན་པ་ལས་
ཀྱང་མཆོག་ཏུ་གྱུར་པས་རབ་འདི་ནི་ཆོས་ཅན། རབ་ཏུ་རྟོགས་པའི་ཕྱིར་དུ་ང་ཡིས་
སོགས་ ཀྱིས་ཏེ། དུས་གསུམ་སངས་རྒྱས་ཀུན་གྱིས་བསྟན་པའི་ ཕྱིར། ད་ལྟར་
སོགས་འགྱུར་བའི་ཕྱིར། རྗེ་བཙུན་སོགས་འགྱུར་བའི་ཕྱིར་རོ། །
གསུམ་པ་ལ་གཞི་ཡི་ཡེ་ཤེས་གཏན་ལ་འབབ། དོན་དེ་མངོན་དུ་བྱེད་པའི་
ཐབས་༑ ཐབས་དེ་དོན་ཚན་གསུམ་དུ་བསྡུ། རྟོགས་དང་མ་རྟོགས་དགེ་སྐྱོན་
བཤད་པའོ། །དང་པོ་ལ་ཡེ་ཤེས་དེ་ཡི་རང་བཞིན་བཤད། དེ་ལས་འཁོར་བ་
འབྱུང་བའི་ཚུལ། འབྱུང་ཚུལ་དེའི་རྒྱུ་མཚན་བསྟན། འཁོར་བ་ཐག་པའི་སྦྲུལ་ལྟར་
སྣང་༑ དེ་བྲལ་རང་རིག་དཀྱིལ་འཁོར་ཡིན་པའོ། །དང་པོ་ལ་མདོར་བསྟན་ནི།
འདིར་གཞིའི་གནས་ལུགས་བདག་མེད་གཉིས་ཀྱིས་བསྡུས་པའི་ཆོས་ཉིད་མེད་
དགག་ནི་གཏན་ལ་འབབ་པར་བྱ་བ་མ་ཡིན་ཏེ། ཕར་ཕྱིན་ཐེག་པར་རྒྱས་པར་
གཏན་ལ་ཕབ་ཟིན་ཅིང་། དེ་རྟོགས་ནས་འདིར་འཇུག་པའི་དབང་དུ་མཛད་པས་
སོ༑ ༑དེ་ལྟར་མ་ཡིན་ན། དབང་གསུམ་པའི་གསོལ་གདབ་ཏུ། གཞི་ཡི་དོན་ལ་
བདག་ འཁྲུལ་བས། །གཡང་ ས་ འདི་ རུ་ ཡུན་ རིང་ འཁྱམས། །ཅེས་ སོགས་ མི་
རིགས་པར་འགྱུར་རོ། །དེས་ན་ཆོས་ཉིད་དེའི་ཆོས་ཅན་ནམ་ཡུལ་ཅན། སེམས་
-163-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ཅན་ཐམས་ཅད་ཀྱི་རྒྱུད་ལ་གདོད་མ་ནས་ཐོགས་མེད་དུ་བཞུགས་པ། ཐ་སྙད་པའི་
གནས་ལུགས་ཡིན་པ་དང་།ངོ་བོ་དྲི་མས་མ་གོས་པ་དང་། རྒྱུན་ཆད་མི་སྲིད་པ་
ལ་དགོངས་ནས་དུས་ཀྱི་འཁོར་ལོའི་སྐོར་དུ་འདི་ལ་ཆོས་དབྱིངས་དོན་དམ་པའི་
བདེན་པ་དང༌། མྱ་ངན་ལས་འདས་པ་དང་། རྟག་བརྟན་སོགས་སུ་རྒྱས་པར་
གསུངས་པ་ལ་འཁྲུལ་ནས། བོད་མང་པོས་བདེན་གྲུབ་ཀྱི་རྟག་དངོས་སུ་སྨྲས་
ཤིང་༑ རྣམ་རིག་པ་འགའ་ཞིག་གིས་ཀྱང་། དོན་དམ་བདེན་པར་བཞེད་པ་ནི་ཐལ་
ཆེས་ལ། ཁ་ཅིག་འདི་ཆོས་ཉིད་མེད་དགག་ལ་དགོངས་ནས་གསུངས་པའི་དྲང་
དོན་དགོངས་པ་ཅན་དུ་བཞེད་པ་ཡང་ཐུན་མོང་བ་ཡིན་ཏེ་གཞན་དུ་རྒྱ་ཆེར་བརྗོད་
ཟིན་ཏོ། །འདི་རྒྱ་ཆེར་གསལ་བར་དངོས་སུ་སྟོན་པའི་གསུང་རབ་ནི། མདོའི་
འཁོར་ལོ་ཐ་མ་དང་། རྒྱུད་ཀྱི་བླ་མེད་སྤྱི་དང་ཁྱད་པར་ཀྱེ་རྡོར་དང་། ཡང་དགོས་
དམ་པ་དང་པོའི་སངས་རྒྱས་གཙོས། །བླ་མེད་ཀྱི་རྒྱ་གཞུང་ནི་སེམས་འགྲེལ་
གསུམ་གྱི་འོག་ནས་གཞུང་འདིའོ། །གསུང་རབ་གཞན་རྣམས་སུ་ཡང་མི་གསལ་
བར་ཟུར་གྱི་འབྱུང་སྟེ། འདུལ་བ་ལུང་ལས་ཀྱང་། འདི་རྒྱུན་མི་འཆད་པ་ལ་
དགོངས་ནས། དགེ་སློང་དག་ཤེས་པ་ནི་འགྲིབ། སྲོག་ནི་ཆད་ཅེས་དང༌། ཡོངས་
སྤྱོད་དུ་གྲུབ་ཅིང་རླུང་དང་རྟོགས་པ་མི་རྒྱུ་བ་ལ་དགོངས་ནས།རྟེན་པ་ཡོད་པ། རྒྱུ་ ་
བ་ཆད་པའོ། །ཞེས་སོགས་དང་ཀུན་གཞིའི་མིང་མང་དུ་གསུངས་ལ། འཁོར་
ལོ་བར་པར་ཡང་། སེམས་ལ་སེམས་མ་མཆིས་ཏེ་སེམས་ཀྱི་རང་བཞིན་འོད་
གསལ་བའོ། །ཞེས་གསལ་ཆ་ལ་རང་བཞིན་དུ་གསུངས་ཤིང་། རྣལ་འབྱོར་རྒྱུད་
སོགས་སུ་ནི། ཐོག་མཐའ་མེད་པའི་སེམས་དཔའ་ནི། །ཞེས་སོགས་བྱང་ཆུབ་ཀྱི་
སེམས་ཀྱི་མིང་དང་འདུས་པར་ཤིན་ཏུ་ཕྲ་བའི་རླུང་སེམས་དང་། བདེ་དགྱེས་སུ་
-164-



ཞལ་ལུང་གྲོལ་ཐིག་གི་རྣམ་བཤད་ཉུང་ངུ་རྣམ་གསལ།
རང་བཞིན་ནི་ལྷན་ཅིག་སྐྱེས་པའི་ཡེ་ཤེས་དང༌། །དུས་འཁོར་དུ་སྟོང་གཟུགས་
ཕྱག་རྒྱ་ཆེན་མོའི་མིང་དུ་གསུངས་པས་འདི་དགཤེར་ཕྱིན་དུ་བསྟན་པའི་ཆོས་ཉིད་
མེད་དགག་རྐྱང་པར་བཟུང་ན། གནས་ལུགས་སྟོན་པའི་གསུང་རབ་ཁྱད་པར་ཅན་
ཐམས་ཅད་དྲང་དོན་དགོངས་པ་ཅན་དུ་ཁས་ལེན་དགོས་པ་དང་། མདོ་སྔགས་
དང་རྒྱུད་སྡེ་གོང་འོག་སོགས་ཀྱི་དངོས་བསྟན་གྱི་ཟབ་ཁྱད་ཁ་འཐུར་དུ་བསྟན་པར་
འགྱུར་རོ། །མཁས་པ་ཁ་ཅིག་གི་འདི་སངས་རྒྱས་ཀྱི་སྒྲུབ་གཞི་འམ་ཉེར་ལེན་དུ་
འདོད་པ་ནི་ཤིན་ཏུ་ལེགས་མོད། དེ་གསང་འདུས་ལ་ཡོད་ཀྱི། དུས་འཁོར་ལ་མེད་
པར་འདོད་པ་ནི་སྟོང་གཟུགས་ལ་སྡངས་བས་ནོངས་སོ། །དེས་ན་འདིར་གཟུགས་
ལ་སོགས་པ་ནས་ཀུན་མཁྱེན་གྱི་བར་གྱི་ཆོས་རྣམས་ཀུན་གྱི་རང་བཞིན་གནས་
ལུགས་ནི། ཆོས་ཉིད་མེད་དགག་ཁོ་ནར་མ་ངེས་ཏེ། ངོ་བོ་ནམ་མཁའི་དཀྱིལ་ལྟར་
དྲི་མས་རྣམ་པར་དག་པའི་ཟབ་གསལ་གཉིས་མེད་ཡེ་ཤེས་གཞི་ལ་ཡོད་པ་དེ་ཡང་
ཡིན་པའི་ཕྱིར། འདིས་ཀྱང་དེ་གཟུགས་སོགས་ཀྱི་རང་བཞིན་དུ་གསལ་བར་
བསྟན་ནོ། །དེ་ལ་ཟབ་པ་ནི། འཛིན་སྟངས་སྤྲོས་པ་ཞི་བ་ཡིན་ལ། གསལ་བ་ནི་
ཡུལ་ཅན་གྱི་འོད་ལ་ཡིན་པས་སོ། ། །
རྒྱས་པར་བཤད་པ་ལ། བེམ་ཆོས་གྱི་དང་ངོ་བོར་མེད། བཟུང་འཛིན་གྱི་
མཚན་ཉིད་སྤངས། སྒྲ་རྟོག་གི་ཡུལ་ལས་འདས། ཆོས་ཅན་དང་མཉམ་ཉིད་ཡིན།
རང་གཞན་གྱི་ཕུན་ཚོགས་སྟེར། སངས་རྒྱས་ཀྱི་གཟུགས་སུ་སྣང་། འཁོར་འདས་
ཀྱི་རྩ་བ་བྱེད། རྣམ་གྲངས་ཀྱི་མཚན་དང་ལྡན། དེ་ལྟར་ཁྱད་ཆོས་བརྒྱད་ལས་དང་
པོ་ནི། དེ་ནི་བེམ་ཆོས་ཀྱི་དངོས་པོར་མེད་དེ་རང་བཞིན་སོགས་བཞིན་ཡིན་པའི་
ཕྱིར་༑ དངོས་པོ་སོགས་མ་ཟིན་པས་གཟུང་འཛིན་ཅན་གྱི་བློས་སྒོམ་བྱའི་དངོས་པོ་
-165-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
མེད་པས་སོ། ། །
གཉིས་པ་ནི། བཟུང་འཛིན་གྱི་ཆོས་རྣམས་ཀྱི་མཚན་ཉིད་སྤངས་
ཏེ༑ གཟུང་འཛིན་གྱི་དངོས་པོ་མེད་པས་ནམ་མཁའ་དང་མཚུངས་པའི་ཕྱིར་རོ། །
རྟོག་མེད་ཀྱི་བློས་ཆོས་ཉིད་ཙམ་དུ་ཡང་དབྱེར་མེད་པའི་ཕྱིར་ཏེ། གཉིས་ཆོས་སུ་
མེད་པས་སོ། །
གསུམ་པ་ནི། དེ་ནི་ཚིག་སོགས་གྲོལ་སྟེ། ཕྱོགས་དུས་སོགས་
ཆོས་རྣམས་ཀུན་གྱི་རང་བཞིན་ངོ་བོར་སོང་བའི་ཕྱིར་རོ། །
བཞི་པ་ནི། གཟུགས་སོགས་ཆོས་ཅན་དང་མཉམ་པ་ཉིད་ཡིན་ཏེ།
དེ་ནི་གང་ན་ཡང་གཟུགས་སོགས་ལས་ལོགས་སུ་མི་གནས་པས་སོ། །དེ་ཡིན་སྟེ།
འབྲས་བུས་ལུས་སོགས་སྒོ་གསུམ་འདོད་སོགས་ཁམས་གསུམ། རྒྱུ་འབྱུང་ཆེན་
བཞི་ཡང་མ་ཡིན་ལ་གཞི་དུས་སུ་དེ་དག་ལས་གཞན་ན་མི་གནས་པ་དེ་བས་ནའོ།།
ལྔ་པ་ནི། ཕུན་སུམ་ཚོགས་པའི་རྒྱུ་ཡིན་ཏེ། དཔག་པར་དཀའ་བའི་ཕྱག་རྒྱ་ཆེན་
པོར་སྣང་བའི་ཟེར་གྱི་རང་གཞན་སྨིན་པར་བྱེད་པའི་ཕྱིར་རོ། །
དྲུག་པ་ནི། གཟུང་འཛིན་གཉིས་སུ་མེད་པའི་རང་བཞིན་དེ་ནི།
སངས་རྒྱས་ཀྱི་གཟུགས་སུ་གཞི་དུས་ནས་སྣང་སྟེ། རྡོ་རྗེ་སོགས་སྐུ་ཆེན་པོར་སྣང་
བའི་ཕྱིར་རོ། །
བདུན་པ་ནི། དེ་ཉིད་རྒྱལ་སྲས་སོགས་ཀུན་གྱི་བདག་ཉིད་དམ་རྩ་
བ་ཡིན་ཏེ། དངོས་པོ་ཀུན་གྱི་གཙོ་བོར་རང་སེམས་ཀྱི་གཉུག་མའི་ངོ་བོ་ཉིད་ཡིན་
པའི་ཕྱིར་དང་དེ་ཉིད་རྟོགས་ན་སངས་རྒྱས་རྣམས་ཀྱི་བྱང་ཆུབ་ཀྱང་དེ་ཉིད་ཡིན་ལ་
མ་རྟོགས་ན་འཇིག་རྟེན་གསུམ་དང་འབྱུང་ཆེན་རྣམས་ཀྱང་དེ་ཉིད་དུ་སྣང་བའི་
-166-



ཞལ་ལུང་གྲོལ་ཐིག་གི་རྣམ་བཤད་ཉུང་ངུ་རྣམ་གསལ།
ཕྱིར༑ རྒྱུ་མཚན་ཅིའི་ཕྱིར་ན་སྲོག་སྟོང་ཡང་སེམས་སྣང་སྣ་ཚོགས་འཆར་བས་སོ།།
བརྒྱད་པ་ནི། གོང་གི་དེ་འདྲ་སོགས་རྐང་པ་བཞི་དང་འདིར་སངས་
རྒྱས་སོགས་རྐང་པ་ལྔས་ནི་མཚན་གྱི་རྣམ་གྲངས་བསྟན་སྟེ། གཞིའི་རྡོ་རྗེ་འཆང་
ཆེན་པོ་དང་ཆོས་རྣམས་ཀུན་གྱི་ཐ་སྙད་པའི་ཆོས་ཉིད་མཆོག་དང་རིམ་གཉིས་
ཐབས་ཀྱིས་སྒྲུབ་པར་བྱ་བའི་དངོས་པོ་དང་ ཕྱི་ནང་གི་གྲུབ་མཐས་བརྟགས་པ་
ཀུན་ལས་རབ་དབེན་པ་དང་། སངས་རྒྱས་དང་མྱ་ངན་ལས་འདས་པའི་ཁམས་ཏེ་
རྒྱུ་དང་ཐོག་མཐའི་སྐྱེ་བ་མེད་ཅིང་མི་ཕྱེད་པས་རྡོ་རྗེ་དང་། གཞིའི་མངོན་པར་བྱང་
ཆུབ་དང་། བདེ་གཤེགས་ཀུན་གྱི་སྙིང་པོ་མཆོག་དང་། ངོ་བོ་གཉིས་མེད་རྟོག་
བྲལ་དོན་ཆེན་དང༌། གཞི་ལ་རྫོགས་པས་རིམ་པ་གཉིས་པ་ཞེས་ པར་ རབ་ཏུ་
བཤད་དོ། །
གཉིས་པ་ནི། དེ་འདྲའི་དོན་དེས་ཅེས་སོགས་ཀྱང་ཐོག་མེད་དུས་
ནས་རྣམ་རྟོག་ཆེན་པོའི་ཚུལ་གྱིས་དེ་ལས་ཀྱང་སྣོད་བཅུད་ཀྱི་འཁོར་བ་འབྱུང་སྟེ།
དེ་ལས་ཡང་ནི་སོགས། རི་སོགས་སྣོད་ཀྱི་འཇིག་རྟེན་དང་སེམས་ཅན་སོགས།
དུད་འགྲོའི་བར་བཅུད་ཀྱི་འཇིག་རྟེན་དང་། འཁོར་བ་དེ་ཀུན་སྤངས་པ་ཉན་ཐོས་
དང་༑ ཤེས་ཙམ་ལ་རབ་ཏུ་བརྟེན་པའི་གཟུགས་མེད་ཁམས་པའི་འགྲོ་བ་ཀུན་ཏུ་
རྒྱས་པར་འབྱུང་ཞིང་ གནས་ པའི་ ཕྱིར་རོ། གསུམ་པ་ནི། འགྲོ་བ་ ཀུན་ འཁོར་
སོགས་འགྱུར་བའི་རྒྱུ་ཡོད་དེ། གོང་མར་བཤད་པའི་གཉིས་མེད་རྟོག་བྲལ་ལྷན་
སྐྱེས་ཀྱི་རྟོག་པས་ནའོ། །དེའི་རྒྱུ་ཡང་ཡོད་དེ། རྣམ་རྟོག་དེ་ཡིས་རྟོགས་བྱ་དེ་
རབ་ཏུ་སྒྲིབས་པ་དེ་བས་སོ། །
བཞི་པ་ནི། ཐ་མལ་རྣམ་རྟོག་དེ་ནི་འཁོར་བའི་སྡུག་བསྔལ་ཆེན་པོ་ཡིན་
-167-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ཏེ༑ དུག་གི་ཆུ་ལྟ་བུར་རང་རྒྱུད་ལྡན་ཤིན་ཏུ་གདུང་བར་བྱེད་པའི་ཕྱིར། འཁོར་
བའི་སྡུག་བསྔལ་ཆོས་ཅན། སླུ་མེད་དུ་མ་གྲུབ་སྟེ། །སྣང་ཡང་མེད་པ་ཐག་པའི་
སྦྲུལ་ལྟར་འདོད་རིགས་པའི་ཕྱིར་རོ། །རྒྱུ་འཁྲུལ་པ་ཡིས་རྣམ་པར་སྒྲུབས་
པས་སོ། །འདི་ནི་དབུ་མ་རང་རྒྱུད་པ་མན་ཆད་དང་མཐུན་པར་གྲགས་པ་གང་
དག་འཁོར་བའི་མཚན་གཞིའི་གཙོ་བོ་མ་དག་འཁྲུལ་བའི་ལས་སྣང་འདི་ཐམས་
ཅད་ཐ་སྙད་དུ་ཡུལ་ངོས་ནས་མི་བསླུ་བའི་ཚད་གྲུབ་དུ་འདོད་པ་ལེགས་པར་
བཀག་ཅིང་། ཆོས་ཀྱི་རྒྱལ་པོས་འདི་དག་གི་དོན་གྱི་ཚིགས་བཅད་དུ་མཛད་པ་ལ་
རྟག་ཆད་ཀྱི་སྐུར་འདེབས་ཆེན་པོ་བྱེད་པ་དག་གིས་དོན་མ་གོ་བར་བསྟན་ཏོ། །
ལྔ་པ་ནི། ལས་སྣང་འཁྲུལ་པ་ཡིན་པ་དེ་བས་ན་གཟུང་འཛིན་གཉིས་མེད་
ཀྱི་དོན་དམ་ཆེན་པོ་བློས་བརྟགས་ཤིང་བཅོས་པ་མིན་པར་གཉུག་མ་རང་རིག་
པའི་དཀྱིལ་འཁོར་ཆེན་པོ། རྒྱུད་སྡེ་འོག་མ་ལས་མཆོག་ཏུ་གྱུར་པ་ཟབ་མོ་ནི།
ཐོག་མཐའ་མེད་པའི་རྒྱུན་གྱི་དང་། དེའི་ཡུལ་ཅན་ཡེ་ཤེས་ནི་རྣམ་གྲངས་ཀྱི་
རྟག་པར་གནས་ཤིང་ཕྱག་རྒྱ་གཟུགས་སྣང་གིས་སྐུ་ཡང་དེ་དང་མཚུངས་པར་
གནས་པ་དེའི་རང་གི་ངོ་བོ་འབད་པས་རྟོགས་པར་བྱ་སྟེ། འདི་སྣང་བ་ནི་ཆོས་ཅན་
ཀུན་རྫོབ་པ་ཡིན་ཀྱང་སྣང་ཕྱིན་ཆད། སློབ་པ་ལ་ཡང་བདེན་སྣང་འབྱུང་མི་སྲིད་དེ།
ལས་སྣང་གི་དྲི་མ་ཡོད་ན་འདི་སྣང་མི་སྲིད་པས་ལས་སྣང་དང་བྲལ་བ་དག་པའི་
སྣང་བ་ཡིན་པས་སོ། །དེས་ན་དབུ་མའི་སྐོར་དུ་སློབ་པ་ལ་ཆོས་ཅན་བདེན་སྣང་
འབྱུང་བར་གསུངས་པ་ནི་ཕུང་ཁམས་སྐྱེ་མཆེད་ཀྱི་སྣང་བ་ལ་དགོངས་ཤིང་། འདི་
ཕུང་སོགས་ལས་གྲོལ་བ་དང་སངས་རྒྱས་ཀྱི་ས་ན་ཕུང་སོགས་མེད་པར་རྣམ་
གཞག་རིམ་པ་སོགས་ཀྱི་སྔགས་ཕྱོགས་རྣམས་སུ་རྒྱས་པར་གསུངས་པའི་ཕྱིར་རོ།།
-168-



ཞལ་ལུང་གྲོལ་ཐིག་གི་རྣམ་བཤད་ཉུང་ངུ་རྣམ་གསལ།
གཉིས་པ་ལ། བྱེད་པོ་རྟེན་གྱི་གང་ཟག་བཤད། །གྲོལ་བྱེད་བླ་མ་
རྣམས་གཉིས་བཙལ། །བྱེད་ཐབས་སྨིན་གྲོལ་ལམ་ལ་བསླབ། །ཅེས་པ་གསུམ་
ལས༑ དང་པོ་ནི། གང་ཟག་གང་གིས་ཡུལ་བཤད་ཟིན་ཏེ་རྟོགས་པར་འདུན་པ་ཆེ་
བ༑ སྨོན་ནས་གྲུབ་པས་སེམས་སོགས། ཚོགས་བསགས་པའི་མི་ལ་བསྒོམ་རང་
བབས་སུ་སྐྱེ་བས་སྔོན་དུ་ཡང་དང་ད་ལྟར་ཡང་སོགས། དམ་པའི་བྱིན་བརླབས་
ཞུགས་པ་དགོས་པས་སྐྱེས་བུ་སོགས། གུས་སྦྱོར་དང་རྟག་སྦྱོར་དགོས་པས་སྤྲོ་
སོགས་ཞིང་། ལེགས་པར་གོམས་ན་འགྲུབ་པས་འབད་ནས་སྒོམ་པ་དང་སྔགས་
ཀྱི་དངོས་གྲུབ་སོམ་ཉི་ཟ་ན་མངོན་དུ་གྱུར་པ་ཡང་ཡལ་འགྲོ་བར་གསུངས་པས་
བརྟན་སོགས། ཕར་མ་བཏང་ན་ཚུར་མི་འབྱུང་བས་ཡོ་བྱད་དང་རྗེས་སུ་མཐུན་
པའི་ཕྱིར་བཏོང་ཕོད་ཅན་གྱི་གང་ཟག་དེས་གནས་ལུགས་ཁྱད་པར་ཅན་དེ་ཤེས་
ཤིང་མངོན་དུ་བྱེད་པར་འགྱུར་རོ། །
གཉིས་པ་ལ། རྒྱུའི་བླ་མ་རྡོ་རྗེ་སློབ་དཔོན་བཙལ། རྐྱེན་གྱི་བླ་
མ་རིག་མ་མཚན་ལྡན་སྒྲུབ་པའོ། །དང་པོ་ལ་ཞིང་བཙལ་ཡོན་དབུལ་བའོ། །དང་
པོ་ནི། སྒྲུབ་པ་པོ་དེའི་ཡོངས་འཛིན་རྗེ་བཙུན་ཡང་དག་པའི་མཚན་ལྡན་ཁ་ཅིག་
བཙལ་དགོས་ཏེ་མན་ངག་ཁྱད་པར་ཅན་ཡོད་པ། ལྟ་སྒོམ་སྤྱོད་གསུམ་བཟང་བ།
གསང་བ་སྟོན་པ་ལ་མཁས་པ་ཞིག་བཙལ་དགོས་པའི་ཕྱིར་ཞེས་པ་ནི།
མཆོག་གི་སོགས་ནས་གསང་སྔགས་གབ་ཅིང་སྦས་པར་སྟོན་པར་བྱེད་པའོ། །དེ་
ཉིད་བཅུ་ནི། དཀྱིལ་འཁོར་སྦྱིན་བསྲེག་ཏིང་འཛིན་དང་། །ཕྱག་རྒྱ་སྟངས་སྟབས་
འདུག་སྟངས་དང་། །བཟླས་བརྗོད་མཆོད་དང་ལས་སྦྱོར་དང་། །སླར་བསྡུ་ཕྱི་ཡི་
དེ་ཉིད་དོ། །གསང་དང་ཤེས་རབ་ཡེ་ཤེས་དང་། །འབྱུང་མཉེས་ཁ་སྦྱོར་འབྱེད་ཆོ་
-169-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ག་༑རྡོ་རྗེ་བཟླས་དང་དྲག་ཤུལ་སྒྲུབ། །སྒོམ་དང་བྲི་བས་ཕྱིར་ཟློག་གཉིས། །
དཀྱིལ་འཁོར་སྒྲུབ་དང་རབ་གནས་ནི། །ནང་གི་དེ་ཉིད་བཅུ་ཡིན་ནོ། །ཞེས་སོ། །
དེའང་། གསང་བ་བསྐྱེད་རིམ། རབ་གསང་སྒྱུ་ལུས། ཤིན་ཏུ་གསང་བ་འོད་
གསལ་རྣམ་ཤེས་པ་ནི་ལྟ་བར་བསྡུའོ། །ཡོན་ལ་ཕྱིའི་ཉེར་མཁོ་ཡུལ་མཁར་ནས་
མལ་སྟན་གྱི་བར་ནི་བུམ་དབང་གི་ཡིན་ནོ། །གསང་བའི་ཉེར་མཁོ་ཆུང་མ་སོགས་
ནི་གསང་དབང་གིའོ། །ནང་གི་ཉེར་མཁོ་གསེར་དངུལ་སོགས་ཀྱི་རྗེ་བཙུན་དབང་
པོ་མཆོད་པ་ནི་ཤེས་རབ་ཡེ་ཤེས་ཀྱི་ཡིན་ནོ། །
གཉིས་པ་ལ། དགོས་པའི་རྒྱུ་མཚན་བརྗོད། མཚན་ཉིད་རྒྱས་པར་བཤད།
རྒྱུ་མཚན་བསྡུས་སྟེ་བསྟན་པའོ། །དང་པོ་ནི་སྟོད་ན་དཀར་འཛིན་སྨད་ན་པདྨ་དང་
ལྡན་པས་བུད་མེད་ཅེས་བརྗོད་པ་སྣང་སྟོང་སྒྱུ་མའི་མཚན་ཉིད་ཅན་གྱི་ཕྱག་རྒྱ་ནི་
ཆོས་ཅན་གནས་ལུགས་རྟོགས་ཐབས་ཀྱི་སྒྱུ་མ་ཀུན་ལས་ཁྱད་པར་འཕགས་སྟེ།
གསལ་ཞིང་རབ་དགའ་མཁའ་མཉམ་པའི་ཁྱད་པར་དང་ལྡན་པའི་ཟབ་གསལ་
གཉིས་མེད་ཀྱི་ཡེ་ཤེས་ཏེ། ཁྱོད་ལས་གཞན་གྱི་རྫོགས་པར་རིག་པར་མི་འགྱུར་
བའི་ཕྱིར་རོ། །གསལ་བ་ནི་དག་པའི་སྣང་བ་སྟེ་དམིགས་ཡུལ་ལོ། །མཁའ་མཉམ་
ནི་ནམ་མཁའ་དང་མཚུངས་པར་སྤྲོས་པའམ་མཚན་མ་གཉིས་ཀ་ཉེ་བར་ཞི་བ་སྟེ་
འཛིན་སྟངས་སོ། །རབ་དགའ་འཁོར་བ་ཇི་སྲིད་བར་རྒྱུན་མི་ཆད་པའི་ལྷན་སྐྱེས་
ཀྱི་བདེ་བ་སྟེ་ངོ་བོའོ། །
གཉིས་པ་ལ། མིང་ རིགས་མདོར་བསྟན། མདོག་དབྱིབས་ རྒྱས་
པར་བཤད། སྤྱོད་ལམ་སྐྱོན་ཡོན་བརྟགགསང་གནས་སྤང་སླང་བྱ། དམིགས་
གསལ་གཞན་ཡང་བསྟན་པའོ། །དང་པོ་ནི་སྒྱུ་མ་དེ་ཡང་མིའི་འཇིག་རྟེན་འདིར་
-170-



ཞལ་ལུང་གྲོལ་ཐིག་གི་རྣམ་བཤད་ཉུང་ངུ་རྣམ་གསལ།
རིགས་བཞི་ཡིན་ཏེ། །སྤྱན་སོགས་ཡུམ་བཞི་དག་པས་སོ། །མིང་བཞི་ནི་ཀ་མ་ལི་
སོགས་བཞི་སྟེ། པདྨ་ཅན། དུང་ཅན་མ། རི་མོ་ཅན། གླང་ཆེན་མའོ། །དེ་རྣམས་
དུད་འགྲོའི་རིགས་བཞིར་གནས་ཏེ། དང་པོ་ཀླུ་མོ་སོགས་སོ། །གཉིས་པ་ལ་
གཞིའི་པདྨ་ཅན་ནི། དྲི་པདྨའི་དྲི། རཀྟའི་རོ་སྒྱུར། གཟུགས་ལ་མདོག་དམར་
དབྱིབས་ངོ་ཟླུམ། སྣ་རྩེ་ཏིལ་འདྲ། རྒྱབ་སྙུར། སེན་མོ་རིང་ཞིང་དམར། རྐང་
མཐིལ་ཀུན་ས་ལ་རེགབ་སྤུ་འཁྱིལ། ནུ་མ་ཏིལ་གྱི་འབྲས་བུ་འདྲ། བྲང་མཛེས་
ཤིང་བསྡུས་པ་གཉེར་མ་གསུམ་པ། སྤྱོད་ལམ་གླང་ཆེན་ལྟར་འགྲོས་དལ། རིགས་
མཱ་མ་ཀཱིའོ། །དུང་ཅན་མ་ནི། དྲི་མ་ཚ། རོ་མངར། མདོག་དཀར་སེར། དབྱིབས་
སྣ་དང་སྐྲ་རིང་། ནུ་མ་ན་ར་ག་འདྲ། ཞོ་ལ་སྲེད། རིགས་གོས་དཀར་མོའོ། །རི་མོ་
ཅན་ནི་དྲི་ཤ་རློན། རོ་ཚ་བ། མདོག་སྔོ་སངས། དབྱིབས་ལུས་ཆུང་ ཞིང་བརླ་
མཛེས་པ། རྗེ་ངར་བྱ་རོག་འདྲ་ཞིང་། མཆུ་འཕྱང་བ། ནུ་མ་པ་ལ་ཤ་འདྲ་བ། སྤྱོད་
ལམ་གན་རྒྱལ་དུ་ཉལ་ཞིང་། ངོ་ཚ་ཆུང་། ཁྲོ་འདོད་པས་འཐབ་མོ་ལ་དགའ་བ།
སྐད་ཕུག་རོན་འདྲ་བ། རིགས་སྒྲོལ་མའོ། །གླང་ཆེན་མ་ནི། དྲི་ཆང་། རོ་མངར།
མདོག་སྨུག་དབྱིབས་ལུས་དང་བྱིན་པ་སྦོམ། སྣ་ཡོ། དྲི་ང་། ནུ་མ་གཡས་གཡོན་དུ་
སྐྱེ་བ། སྤྱོད་པ་རྩིང་། རྔུལ་མང་བ། རིགས་སྤྱན་མའོ། །གསུམ་པ་ལ་སྤང་བྱ་ནི།
ད་ནི་སོགས་ནས་མཁས་པས་རབ་ཏུ་སྤང་བར་བྱའི་བར་ཏེ། འདོད་པའི་སྒྱུ་རྩལ་
ཀུན་དང་འགལ་བས་སོ། །བླང་བྱ་ནི་འཆད་འགྱུར་གྱི་སྤྱོད་ལམ་རུང་བ་འདི་ནི་
མཁས་པས་སྟོན་པར་བྱ་སྟེ།མིག་གི་རྩ་དྭངས་མིག་རྩ་རྒོད་ལ་སོགས་ནས་ལུ་ཞིང་
སླལ་བ་ལྟར་བྱེད་པའི་བར་གྱི་སྤྱོད་ལམ་དང་ལྡན་པའི་མི་མོ་འདི་ཡང་བསྟེན་པར་
བྱ་བའི་ཕྱིར་རོ། །
-171-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
བཞི་པ་ལ་མདོར་བསྟན་ནི། ད་ནི་སོགས། རྒྱས་བཤད་ལ་དོར་བྱ་ནི་གྱོ་མོ་
ལྟ་བུ་སོགས་མི་རུང་ངོ༌། །བླང་བྱ་ནི་རུས་སྦལ་རྒྱབ་སོགས་ཐབས་ཤེས་ཀྱིས་ཤིན་
ཏུ་བཙལ་ལོ། །ཟིལ་པ་འཛག་པ་ནི་ཟླ་མཚན་ཏེ་གཞན་རྣམས་གོ་སླའོ། ། །
ལྔ་པ་ནི། ཇི་སྐད་བཤད་པའི་མཚན་ཉིད་དེ་དག་རྫོགས་པར་མི་
ལྡན་ཡང་སོགས་ཏེ། ལོངས་སྤྱོད་གསུམ་ནི། ཆོས་ཟབ་མོ་ལ་ལྷག་པར་མོས་པའི་
སེམས་ ཡོད་པ་ཆོས་ཀྱིས་ དང་། ཁྱོད་ལ་སོགས་ལས་འབྲེལ་ གྱིས་འཁྱུད་ཅིང་
བདག་གི་བར་མ་བྱས་པ་འབྲེལ་བས་དང༌། སྔོན་གསུངས་པའི་ཕྱག་རྒྱ་མཚན་
ལྡན་གྱི་གྲོགས་ཀྱི་ཤེས་པ་བསླུས་ཤིང་བསྒྱུར་ནུས་པ་གྲོགས་ཀྱི་ལོངས་སྤྱོད་པ་
རྣམས་སོ། །དེ་འདྲའི་མི་མོ་ཡང་ནི་དམིགས་བསལ་ལ་མཁས་པས་སྒྲུབ་དགོས་ཏེ།
སྙིགས་མའི་དུས་སུ་ཇི་སྐད་བཤད་པའི་རིགས་མ་འདྲེས་པའི་ཕྱག་རྒྱ་རྙེད་དཀའ་
བས་སོ། །ཞེས་ལུང་འདྲེན་རྒྱས་པ་དང་བཅས་ཏེ་གསུངས་སོ། །
གསུམ་པ་ནི། དེ་ལྟར་ཇི་སྐད་བཤད་པ་དེ་རྣམས་ལ་སོགས་
པའི་བུད་མེད་ཀྱིས་སྒྱུ་མའི་ཕྱག་རྒྱ་ཆེན་པོ་ཆོས་ཅན། འབད་ནས་བསྟེན་དགོས་
ཏེ༑ ཁྱོད་ཀྱིས་ནི། འཇིག་རྟེན་གསུམ་དུ་གཞན་གྱིས་རྙེད་པར་དཀའ་བའི་ལྷག་
པའི་ལྷ་སྒྱུ་ལུས་ཞེས་བྱ་བ་སྒྲུབ་དགོས་པའི་ཕྱིར་རོ། །གསུམ་པ་ལ་སྨིན་བྱེད་
དབང་༑ གྲོལ་བྱེད་ལམ་མོ། །དང་པོ་ལ་ཐུན་མོང་འོག་མ་ཟུར་ཙམ་བཤད།
དགོས་ཆོས་གོང་མ་རྒྱས་པར་བཤད་པའོ། །དང་པོ་ནི། དེ་ཡང་ཐུན་མོང་དང་
བཅས་པ། ཞེས་པས་བསྟན་ཏེ། འདིར་དམན་པའི་ཞབས་ཀྱི་ས་ཆོག་སྟ་གོན། བྲི་
སྒྲུབ༑ བདག་འཇུག་སློབ་མ་གཞུག་པ། དབང་བསྐུར་ཚུལ་སོགས་གཙོ་བོར་བཞི་
བརྒྱ་ལྔ་བཅུ་པ་ལ་ཞལ་འཕངས་ཤིང་ཆོ་གའི་ས་བཅད་ཁྱད་པར་ཅན་མཛད་པའི་
-172-



ཞལ་ལུང་གྲོལ་ཐིག་གི་རྣམ་བཤད་ཉུང་ངུ་རྣམ་གསལ།
དགོས་ ཆོས་ ནི། ས་ བརྟག་ནས། དེར་ དཀྱིལ་ འཁོར་ བསྒོམས་ཏེ་ ནམ་ མཁར་
དགོད་པ་གཅིག་བཤད་པ་ནི། དེ་ཉིད་དུ་དཀྱིལ་འཁོར་ཁང་པ་བྱེད་པའི་དབང་དུ་
མཛད་པར་གསལ་ལ། སྦྱོང་བ་ལ། ཀླུ་བརྟགས་ནས་བརྐོས་ཏེ་ས་སྟེང་དྲི་བཟང་
གིས་བྲན་པ་དང་ཁང་པ་བརྒྱན་པ་ནི་ཕྱིའི་ས་སྦྱང་བ་དང་མཚམས་འདིར་དཀྱིལ་
འཁོར་ཡོངས་རྫོགས་སམ་བགེགས་དགྲའི་དཀྱིལ་འཁོར་དུ་དབང་བླང་བ་ནི་
སེམས་ཀྱི་ས་སྦྱང་བ་ཞེས་དང་། བཀའ་སྒོའི་ཚེ། ཉོན་མོངས་པ་ལ་བགེགས་ཀྱི་ངོ་
བོར་ཁྲོས་ནས་ཞེས་དང་
། བུམ་ནང་དུ་ལྷ་བསྐྱེད་པ་དང་ལས་ཐིག་ཟུར་བ་གསལ་
པོར་མ་བཤད་པ་དང༌། སློབ་དཔོན་གྱི་དབང་དངོས་བརྟན་བྱེད་ཆུ་དབང་དང་
བཅས་པ་ཚར་མཚམས་བསྐོར་བ་གདུགས་ཁྱེར་ནས་བྱས་ཏེ། སླར་ཡང་ཁྲི་ལ་
བཞག་ནས་དབུ་རྒྱན་དང་ཡེ་ཤེས་སེམས་དཔའ་སྒོམ་དུ་འཇུག་པ་དང་། དེ་ཉིད་
གསུམ་བསྟན་མ་ཐག་ནས་ལུང་བསྟན་དབུགས་དབྱུང་རྗེས་གནང་རྣམས་བུམ་
དབང་གི་མཐའ་རྟེན་དུ་སྦྱོར་བ་རྣམས་བཤད་དོ། །
གཉིས་པ་ལ་གསང་དབང་དང་། ཤེས་རབ་ཡེ་ཤེས། དང་པོ་ལ་སློབ་
དཔོན་ལ་ཡོན་ཕུལ། བླ་མས་དབང་བསྐུར། དེའི་འབྲས་བུ་བཤད་པའོ། །དང་པོ་
ནི༑ ཚོགས་ཀྱི་འཁོར་ལོ་ཡང་སྐབས་འདིར་ཆོ་ག་བཞིན་དུ་བྱས་ཏེ། གོང་དུ་
གསུངས་པའི་ཡོན་དང་བུ་མོ་མཚན་ལྡན་བཙལ་ནས་ཀྱང་བླ་མ་ལ་ནི་དབུལ་བར་
བྱའོ༑ ༑དེ་ཡང་དྲི་ཞིམ་པོས་བྱུགས་ཤིང་བརྒྱན་ཐམས་ཅད་ཀྱི་བརྒྱན་ནས་སོ། །
གཉིས་པ་ལ་འདིར་འགྲེལ་པར་ཡིད་ཀྱི་དང་། དངོས་དབང་གཉིས་གསུངས་པའི་
དང་པོ་ནི། ད་ལྟའི་ལག་ལེན་ལྟར། ཡིད་ཀྱི་གཙོ་བོ་ཡབ་ཡུམ་སྙོམས་པར་ཞུགས་
པའི་བྱང་སེམས་སུ་མོས་པ་སློབ་མའི་གནས་གསུམ། མིག རྣ་ བ། ལག་ མཐིལ་
-173-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ། །
རྣམས་སུ་རེག་ནས་བྱིན་གྱིས་བརླབ་པ་དང་། ཁར་སྦྱིན་པ་རྣམས་ཡབ་ཀྱི་སྙིང་པོ་
ཟློ་ཞིང་བྱས་ཏེ། རྩ་རླུང་ལས་རུང་གི་བདེ་བ་སྐྱེས་པར་མོས་སུ་བཞུག་པའོ། །
གཉིས་པ་ནི། གཞུང་ལ་སྦྱར་སྟེ། དེ་ནས་རིག་མ་ཕུལ་བས་བླ་མ་དེ་
མཉེས་ཏེ། ཆོ་ག་བཞིན་དུ་དེ་དང་སྙོམས་པར་ཞུགས་པ་ཡིད་དགའ་བའི་སྒྲ་དང་།
ཧཱུྃ་གི་འོད་ཟེར་གྱིས་ཕྱོགས་བཅུའི་བདེ་གཤེགས་སྤྱན་དྲངས་ནས་སྤྱི་བོར་ཐིམས་
པ་ཞུ་བར་གྱུར་པ་བླ་མ་རང་གི་སྐུའི་བྱང་སེམས་བཅུ་དྲུག་ཆར་འཆད་འགྱུར་བཞིན་
དུ་གྱུར་པ་སློབ་མའི་ཁར་དངོས་སུ་ལྷུང་བར་བྱ་བའོ། །
གསུམ་པ་ནི། དེ་ལྟར་ལྷུང་བའི་བྱང་སེམས་མགྲིན་པའི་རྩ་ནས་རྒྱུད་
དེ་སྙིང་གི་པདྨར་བཞུགས་ཏེ། དེ་ཡིས་སློབ་མའི་མ་དག་པའི་ཕུང་ཁམས་ཀྱི་ཞིང་
ནི་སྦྱངས་ནས་དག་པར་བྱས་པ་ལས་སྐྱེས་ཤིང་བདེ་བ་དེ་ཡིས་ཆོས་ཀུན་སྒྱུ་མ་
སོགས་བཅུ་གཉིས་ཀྱི་དོན་ཅན་རང་བཞིན་མེད་པར་རྟོགས་པར་གྱུར་རོ། །བཅུ་
གཉིས་ནི། སྒྱུ་ མ། སྨིག་རྒྱུ། བྲག་ ཆ། མགལ་ མེ། འཁྲུལ་ པ། རྨི་ལམ། དྲི་ཟའི་
གྲོང་འཁྱེར། ཆུ་བུར། གློག སྤྲུལ་པ། འཇའ་ཚོན། སྤྲིན་གྱི་རྣམ་པའོ། །
གཉིས་པ་ལ། བླ་མས་རིག་མ་སྦྱིན། རིག་མས་མོས་པ་དྲི། དྲིས་པའི་ལན་ལེགས་
པར་གདབ། ལན་ལ་མཉེས་ནས་བསྟན། བསྟན་ནས་བདེ་བ་སྤེལ། འཕེལ་ནས་
དགའ་བཞི་ སྒྲུབ། གྲུབ་པ་ སྐྱོང་ ཕྱིར་ གདམས་པའོ། །དང་པོ་ནི། གསང་ དབང་
ཐོབ་པའི་རྗེས་དེ་ནས་སྣོད་ལྡན་གྱི་སློབ་མ་དེ་ལ་རང་སོགས་ཆེད་དུ་མཚན་ལྡན་གྱི་
བུ་མོ་སྦྱིན་དགོས་ཏེ། མ་བྱིན་ན་དེ་མི་རྟོགས་པས་སོ། །སྦྱིན་པའི་ཚིག་ཁྱད་པར་
ཅན་ཡོད་དོ། །ལྷ་མོ་སོགས་མྱོང་བར་གྱི་བར་རྒྱུད་སྡེ་དུ་མ་ནས་འབྱུང་བའི་ཚིག་
ཡིན་ པའི་ ཕྱིར། རིག་ མ་བརྟུལ་ ཞུགས་ཀྱང་འདི་ཡིན་ཏེ། མཐའ་མེད་སོགས་
-174-



ཞལ་ལུང་གྲོལ་ཐིག་གི་རྣམ་བཤད་ཉུང་ངུ་རྣམ་གསལ།
དམིགས་ཏེ། གཞན་གྱི་སོགས་དེ་བས་ནའོ། །
གཉིས་པ་ནི། དེ་ནས་སློབ་མ་སེམས་དཔའ་ཆེན་པོ་དེའི་སོགས།
རིག་མ་དེ་ཡིས་གསང་བར་སྤྱོད་པའི་དམ་ཚིག་དང་སྡོམ་པ་སོགས། བྲོད་དམ་ནི་
ང་ལ་སྤྱོད་པར་སྤྲོའམ་ཞེས་པའོ། །
གསུམ་པ་ནི། སློབ་མ་དེ་ཡིས་མི་སྐྲག་ཅིང་སྤྲོ་བའི་གཞད་གད་
སོགས༑ འོ་བྱེད་པ་ལ་ང་ཡ་མི་ང་ཞིང་རྣམ་པར་མི་རྟོག་ཅེས་པའོ། །
བཞི་པ་ནི། དེ་ནས་བུ་མོ་གོས་ཀྱི་ག་ཤ་ཕུད་དེ། སངས་རྒྱས་ཐམས་
ཅད་ཀྱི་བདེ་བ་ཆེན་པོའི་འབྱུང་གནས་པདྨའི་འགྲམ་གཉིས་ནས་བཟུང་སྟེ་གསལ་
བར་བསྟན་ཏེ། ཚིག་འདིས་པདྨ་ལ་བསྟོད་དོ། །ཨེ་མ་ཧོ་ཞེས་པ་ནི་ངོ་མཚར་ཅེས་
ཏེ་གང་ངོ་མཚར་ན་བདག་གི་པདྨ་འདིའོ། །ཅིའི་ཕྱིར་ན། སངས་རྒྱས་ཀུན་གྱིས་
བསྐུར་ཞིང་བསྔགས་པའི་གནས་ཡིན་པའི་ཕྱིར་ཏེ་བདེ་བ་སོགས། མདུན་ན་ཤེར་
ཕྱིན་གནས་པའི་དོན་བྱེད་པ་མཆོག་གམ་དམ་པ་འདི། རང་བྱུང་ལྷན་སྐྱེས་ཀྱི་བདེ་
བ་ཆེན་པོ་དེ་ནི་འདི་ན་འབྲལ་མེད་རྟག་ཏུ་བཞུགས་པའི་ཕྱིར་རོ། །བྷཉྫ་མོཀྵ་ཧོའོ།
མོཀྵ་ཧོ་ཞེས་པ་བཟའ་བྱའམ་སྤྱད་བྱའི་ཐར་པ་ལ་དགྱེས་པར་མཛད་དོ། །ཞེས་ལྷ་
མོས་བརྗོད་ཅིང་། སློབ་མས་ཀྱང་སྤྱད་པར་བགྱིའོ། །ཞེས་ པའི་ཚུལ་གྱིས་
བསྔགས་དེ་བརྗོད་པར་འགྲེལ་པས་བཤད་དོ། །
ལྔ་པ་ལ། སེམས་ཆགས་བསྒོམས་པས། ངག་ཆགས་སྨྲ་བས། ལུས་
ཆགས་འཁྱུད་པས་རྩ་ཆགས་བཙལ་བས་བདེ་བ་སྤེལ་བའོ། །དང་པོ་ནི། བླ་མས་
བསྒོམ་དུ་བཞུགས་ཏེ། དེ་ནས་སློབ་མ་རང་གིས་ཏིང་ངེ་འཛིན་སེམས་དཔའི་ས་
བོན་སོགས། ལྷའི་འཁོར་ལོ་ནི་ས་སྙིང་སོགས། ཡབ་ཀྱི་རྡོ་རྗེར་ཕྱུང་བ་ཡུམ་གྱི་
-175-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
པདྨ་ནས་ལུས་ལ་ཞུགས་ཏེ་སྔོན་ཅེས་པ་སྔ་མ་བཞིན་སོགས་འཁོར་ནས་ཡིད་ཀྱིས་
ཤིན་ཏུ་ཆགས་པ་རྒྱས་པས་བདེ་བ་ཆེན་པོ་འཕེལ་བར་བྱའོ། །
གཉིས་པ་ལ། ཐབས་ཀྱིས་རིག་མའི་རྗེས་ཆགས་སྤེལ། དེས་ཀྱང་
ཐབས་ཀྱི་རྗེས་ཆགས་སྤེལ་བའོ། །དང་པོ་ནི། རྗེས་ཆགས་སེམས་ཀྱིས་སྤེལ་བའི་
རྗེས་དེ་ནས། འདོད་ཆགས་སྤེལ་བའི་ཐབས་རང་བཞིན་གྲགས་སྟོང་ཡིན་པས་སྒྱུ་
མའི་ཚིག་སློབ་མས་བརྗོད་པས་བུ་མོ་ཆགས་པ་སྤེལ་བར་བྱའོ། །ཚིག་ནི་གཉིས་
སུ་མེད་པའི་སོགས་ཚིག་གཅིག་སྟེ། དགྱེས་པའི་ཚུལ་གྱིས་བཞིན་གྱི་མདངས་མི་
ནག་པས་ཞལ་བཟང་ངོ༌། །རྣམ་པར་བརྩོན་པ་ནི་རྩེད་མོས་རོལ་པའོ། །མཁའ་
འདྲ་བདེ་ཆེན་ནོ། །
གཉིས་པ་ལ། མཚམས་སྦྱར་བ་དང་། སྐུལ་ཚིག་དངོས་སོ། །དང་པོ་ནི།
བུ་མོ་དེས་ཀྱང་སོགས་སྟེ། རྩའི་འཁོར་ལོ་བཙལ་ཞེས་པ་ནི། འོག་ཏུ་ལུས་ཀྱི་རྗེས་
ཆགས་གི་འཇུག་ཏུ་བཙལ་བར་བགྱི་ཞེས་པའོ། །འདིའི་བདག་ཉིད་ནི་སློབ་མའོ།།
གཉིས་པ་ལ་ཉན་ཐོས་ཀྱི་སྤྱོད་པ་ལས་བཞེངས་པར་གསོལ། དེ་དགོས་པའི་རྒྱུ་
མཚན་རྒྱས་པར་བརྗོད་པའོ། །དང་པོ་ནི། བདེ་མཆོག་རྒྱ་ཆེན་པོ་བཞེད་པའི་སྒྲུབ་
པ་པོ་ཁྱེད་རིག་མ་བདག་ལ་སོགས། ངག་ནི། བདེ་ཆེན་སྟོན་པ་ལ་མི་སླུ་བའི་བླ་
མེད་ཀྱི་ལུང་ཚིག་གོ །དེས་ན་སེམས་མི་གཡོ་ཞིང་ངག་ཕྱིན་ཅི་ལོག་གི་ཚིག་དང་
སོགས༑ འདོད་ཆགས་ཀྱི་སྤྱོད་པས་རོལ་གཅིག དེའི་སྒོ་ནས་དང་པོའི་སྤྱོད་པ་
ལས་བཞེངས་སུ་གསོལ་སྟེ། དེ་ནི་བདེ་ཆེན་དང་རིང་བས་སོ། །
གཉིས་པ་ལ། རྒྱུད་སྡེ་གཞན་ནས་མ་བསྟན། ཐབས་ཚུལ་གཞན་གྱིས་མི་
རྟོགས་པའོ། །དང་པོ་ནི་ཕྱག་རྒྱ་མོ་ང་ཡིས་སྟེར་བའི་ལམ་གྱི་སྡིག་པ་ཅན་གློ་བུར་
-176-



ཞལ་ལུང་གྲོལ་ཐིག་གི་རྣམ་བཤད་ཉུང་ངུ་རྣམ་གསལ།
དུ་གྲོལ་བས་བསྟོན་པར་བགྱིས་ཏེ། ངོ་མཚར་སོགས་འདི་རྣལ་འབྱོར་རྒྱུད་མན་
ཆད་ཀྱི་རྒྱུད་རྣམས་སོགས་མི་བསྟེན་པས་ཕྱག་རྒྱ་ལ་བསྟེན་པའི་བདེ་ཆེན་ཡིད་
འོང་ཡིན་པས་སོ། །ཧོ་གསུམ་ནི་དགའ་བ་གསུམ་མཚོན་པའོ། །
གཉིས་པ་ནི། རོལ་གཅིག་སོགས་ཏེ་སྔགས་དང་བཅས་པའི་དོན་གོང་དུ་
བཤད་ཟིན་ཏོ། །
གསུམ་པ་ལ། སྒྱུ་རྩལ་གྱི་བསྟན་བཅོས་ལས་བཤད་པའི་གཙོ་བོ་
ལྔ༑ ལུས་ཆགས་སྤེལ་ཞིང་རྩ་སྐུལ་བའི་ཐབས་ལྔའོ། །དང་པོ་ལ་མཚམས་སྦྱར་
ནི༑ དེ་ནས་ངག་སེམས་ཀྱི་སྒོ་ནས་རབ་ཏུ་སོགས་བྱའོ། །གཉིས་པ་དངོས་ནི་
འདུས་པ་གྲུ་མོ། བརྐྱང་པ། ཡར་སྟེག ཤིན་ཏུ་བརྐྱང་བ་སྟེ་ལྔའོ། །འདི་དག་ལ་
འགྲེལ་པར་སྒྱུ་རྩལ་གྱི་གཞུང་བགྲང་ནས། མིང་འདོགས་ནི་བྱ་བ་ལྔ་ཞེས་བཤད་
དོ༑ ༑བསྡམས་པའི། རྣམ་པར་བལྟ་བའམ། རྣམ་པར་བདེ་བའམ། འདོད་ཆགས་
སྟོབས་ཀྱི་རྣམ་གྲངས་ཀྱི་བྱ་བ་རྣམས་སོ། །དོན་ནི་རིམ་པ་བཞིན། འདུས་ནས་
ཕན་ཚུན་དམ་དུ་འཁྱུད་པ་དང་། ཕོའི་གྲུ་མོས་མོའི་པུས་མོ་སྡོམས་པ་དང་། ཕོ་
འདུག་པའི་བརླ་སྟེངས་སུ་མོའི་རྐང་མཐིལ་བཞག་ནས་བརྐྱང་བ་དང་། ཕོ་མོ་ལུས་
བསྣོལ་ནས་པོའི་འགྲམ་པར་མོའི་རྐང་མཐིལ་བཞག་པ་དང་། ཕོ་མོ་གཉིས་སྟེང་
འོག་ཏུ་བཤིབས་སྟེ་རྐང་པ་གཉིས་ཤིན་ཏུ་བརྐྱང་བའོ། །གཉིས་པ་ལ་འཁྱུད་པ་
གཉིས། ཙུསྠཱ་ན་གཉིས། སེན་མོ་གདབ་ཅིང་མཉེད་པའོ། །དང་པོ་ལ། སྦྱར་ནས་
དང་༑ འགྱིང་ནས་འཁྱུད་པའོ། །དང་པོ་ནི། ཕོ་མོ་གཉིས་ཀའི་དཔུང་པ་ལ་སོགས་
མཆུ་ཡིས་རྩེ་བར་བྱ་བའི་བར་རོ། །འདི་ལའང་བལྟ་བ་དང་ཙུམྦྷ་ནའང་ཡོད་མོད་
འཁྱུད་པ་གཙོ་བོའོ། །གཉིས་པ་ནི་མགོ་བོ་སྐྱེད་ནས་འགྱིང་བག་སྟབས་ ཀྱིས
-177-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
འཁྱུད་ནས་ནི་ཕོའི་ལག་པ་གཡོན་གྱིས་མོའི་སྤྱི་བོའི་སྐྲ་བཟུང་ནས་བལྟ་བའོ།།
གསུམ་པ་ལ། ཕོའི་ལག་པ་གཡས་ཀྱིས་མོའི་ལྐོག་མ་བསྟེན་ནས་མ་མཆུ་
ཡི་སོགས་བྱའོ། །
བཞི་པ་ནི། མ་མཆུ་གཞིབ་ཅིང་ཟི་སྒྲ་སོགས་བྱའོ། །
ལྔ་པ་ནི། རྣ་བ་གཉིས་དང་སོགས་ལག་པས་ལེགས་ པར་མཉེད་པས་
འཛའ་བའམ་ཆགས་པ་ཆེན་པོ་འགྲུབ། གཙོ་གཉིས་ནི་བལྟ་ཟུར་རོ། །ཕོའི་ལག་
པ་གཡོན་གྱིས་པདྨའི་དཀྱིལ་འཁོར་མཉེ་ཞིང་ལྕེའམ་རྡོ་རྗེས་བསྐྱོད་པར་བྱ་ཞིང་
སྟེང་གི་བྱ་དང་འོག་ཏུ་གསང་གནས་ལའང་བལྟ་སོགས་བྱའོ། །བཞི་པ་ལ་ལྷ་མོས་
འཚོལ་བར་བསྐུལ། སློབ་མས་ ལེགས་ པར་བཙལ་བའོ། །དང་པོ་ནི། དེ་ནས་
སོགས་འཚོལ་ཞེས་བྱའོ། །
གཉིས་པ་ནི། དེ་ནས་སློབ་མ་དེ་ཡིས་ཚོལ་བྱེད་སོར་མོ་ཤིན་ཏུ་
འཇམ་པ་གསུམ་འདུས་པ་ཡིས་པདྨའི་ནང་ན་གནས་པའི་རྩའི་འཁོར་ལོ་ཆེན་པོ་
གནས་མོའི་གསང་གནས་ཀྱི་པདྨ་ལ་གནས་པ། དབུས་དང་ཕྱོགས་བཞི་སྟེ། རྩེ་ལྔ་
པ་དབུས་ནམ་མཁའ། མདུན་རྒྱབ་ས་རླུང་གཡས་གཡོན་ཆུ་མེ་རྣམས་ཀྱི་སྙིང་པོ་
ཡིན་པས་སྙིང་པོ་ལྔ་པ་སྟེ། ངོ་བོ་རིམ་བཞིན། རྡོ་རྗེ་དབྱིངས་ཕྱུག་མ། རྣམ་སྣང་།
དོན་གྲུབ། རིན་འབྱུང་འོད་དཔག་མེད་ཀྱི་རང་བཞིན། མདུན་རྒྱབ་ན་དྲི་ཆུ་དང་ཤ་
གཡས་གཡོན་ནས་རཀྟ་དང་ཁུ་བ་འབབ་པ། དེ་བཞི་ལ་མིང་གི་རྣམ་གྲངས་ཀྱང་
རིམ་བཞིན་བྱིན་འབྱུང་། གཞུང་རྒྱལ། རུས་སྦལ། ཟླ་བ་མོ་རྣམས་སོ། །དེ་
འདྲའི་སྙིང་པོ་ལྔས་བརྒྱན་བྱས་སོགས་གསལ་བར་ཤེས་པར་བྱས་ནས། གཡས་
གཡོན་དང་དབུས་མ་གསུམ་ནི་རིམ་བཞིན་ཀཱ་ལི་དམར་ཆ་དང་ཨཱ་ལི་དཀར་ཆ་
-178-



ཞལ་ལུང་གྲོལ་ཐིག་གི་རྣམ་བཤད་ཉུང་ངུ་རྣམ་གསལ།
དང་༑ མནྟ་ཡེ་ཤེས་འབབ་པས་མིང་ཡང་རིམ་བཞིན་ཀུན་ཀ་དང་ཤང་ཤང་ཀ་དང་
ནཱ་ལི་ཞེས་བྱ་བ་གསུམ་པོ་བཙལ་བར་བྱས་ལ་བྷ་གའི་དབུས་ཀྱི་ནཱ་ལི་ནི་རྡོ་རྗེ་
དབྱིངས་ཀྱི་དབང་ཕྱུག་མའི་རྩ་སྟེ་གཟུང་འཛིན་ནམ་ཕྱོགས་ལྷུང་དང་བྲལ་བ་དེ་བླ་
མའི་མན་ངག་གི་སྟོབས་ཀྱིས་ལག་པའི་སོར་མོས་གོ་ཞིང་རྟོགས་པར་བྱ་དགོས་
སོ༑ ༑དེ་ནས་འོག་ཏུ་འཆད་པའི་རེག་པ་སོགས་ཀྱིས་རབ་དགའ་སོགས་ས་བཅུའི་
རྟོགས་པ་སྦྱིན་ནུས་དང་ལྡན་པའི་ལྷ་མོ་སོགས་བྱའོ། །
དྲུག་པ་ནི། རྡོ་རྗེ་པདྨ་ རེག་པ་ནི་སོགས་ཏེ། དཀྱིལ་ཆོག་ ངག་
འདོན་དུ་བརྗོད་པ་བཞིན། བསྙེན་སོགས་བཞི་པོ་དགའ་བ་བཞི་དང་སྦྱར་བ་འདི།
རྒྱུད་ཕྱི་མར་གསལ་པོར་གསུངས་པས་འདི་པ་ལ་དགོས་སུ་སྦྱར་དགོས་ཀྱི། ནོར་
བུའི་རྩ་བར་དགའ་བ་སོགས་ནི་འཕགས་ལུགས་དང་། སྤྱི་བོ་ནས་མགྲིན་པར་
སླེབས་པ་ན་དགའ་བ་སོགས་ནི་བདེ་དགྱེས་དང་། མས་བརྟན་གྱི་དགའ་བཞི་ངོ་
སྤྲོད་ནི་གཉིས་མེད་པའི་ཁྱད་ཆོས་ཡིན་པས་མཐོང་རྒྱ་ཆེ་ཆེ་མོས་བསྲེགས་བར་མི་
བྱའོ༑ ༑དེ་ཡང་སྒུལ་ཅིང་ཅུང་ཟད་སྐྱོད་པ་ཙམ་གྱིས་གཡོ་བའི་རྟགས་ལྔ་སྟེ།
འདར་ཞིང་དྲན་པ་ཉམས་པ། སྐྲ་གྲོལ་བ། བཅེར་བུར་གྱུར་པ། རྔུལ་གྱིས་ཁྱབ་པ།
མདོག་ མིག་ དམར་ བ་ རྣམས་ རིམ་ བཞིན། མེ་ལོང་། སོར་རྟོག ཆོས་ དབྱིངས།
མཉམ་ ཉིད། བྱ་གྲུབ་ཡེ་ཤེས་སོ། །སྒྲུབ་ཆེན་ལ། བསམ་ ཁྲལ་ནི་འབད་རྩོལ།
སྡོམས་བརྩོན་ནི། སྡོམས་པའི་རྩོལ་བ་དང་ལྡན་པས་རླུང་། མེ་ནི་ལྟེ་འོག་གི་
གཏུམ་མོ། ཁམས་ནི་ཐིག་ལེ། བཅུ་དྲུག་ནི་ལུས་ལ་ཆ་བཅུ་དྲུག་ཏུ་གནས་པ། ཐུར་
སེལ་གྱི་རླུང་གི་སྦྱོར་བས་ནོར་བུར་ཕུལ་བ། དེ་ལས་སྦྱོར་བ་བདུན་གྱི་དང་པོ་
གསར་དུ་མ་བཅོས་པ་རང་བཞིན་གྱིས་གནས་པ་དང་གནས་ལུགས་ཡིན་པས་
-179-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
རབ་ཏུ་ཞི་བའི་འཛིན་སྟངས་ཅན་གྱི་བདེ་བ། མི་སླུ་བས་དེ་ཁོ་ན་ཉིད། གནས་རྡོ་
རྗེ་ནོར་བུའི་རྩེར་མི་འཕོ་བར་འདུག་པ། དུས་བྱ་རྫོགས་ཀྱི་སྐད་ཅིག་ཅི་ཙམ།
སྐྱོང་ནུས་ཀྱི་བར་ལ་དྲན་རྟོག་མེད་ཀྱང་། སློབ་ལམ་ཡིན་པས་རྟོག་པས་གཡོ་
བར་བྱེད་པ་ནི་སྒྲུབ་པ་ཆེན་པོའི་དེ་ཉིད་དོ། །
བདུན་པ་ནི། ཡུམ་གྱི་ནམ་མཁའི་ཁམས་དང་ཡབ་ཀྱི་རྡོ་རྗེ་སྔར་
བཤད་པ་ལྟར་སྦྱོར་བ་ལས་ནི་ཡང་དག་པའི་ཡེ་ཤེས་ཀྱི་སྤྱན་དང་ལྡན་པ་ཅན་གྱི་
བདེ་ཆེན་འབྱུང་བར་འགྱུར་བས་ན། བདེ་བ་གང་དང་གང་གི་ནང་ནས་མཐར་ཐུག་
པས་ཡང་དག་དགའ་བྱེད་ནི་བཞི་པ་སྟེ། དགའ་བ་རྣམས་ཟད་རྗེས་ཀྱི་ཆགས་བྲལ་
དང་༑ སྣང་མཆེད་ཐོབ་གསུམ་གྱི་དགའ་བ་རྣམས་རྫོགས་པ་དེ་གཉིས་ཀྱི་བར་
མཚམས་སུ་དེ་གཉིས་ཀྱི་དབེན་པ་ཞིག་འབྱུང་བ་དེ་ངོས་བཟུང་སྟེ་མཐོང་བར་བྱས་
ནས་ མི་ ཉམས་པར་བརྟན་པར་གྱིས་ཏེ། བྱེད་ དགོས་པའི་རྒྱུ་མཚན། སྦྱར་བྱ་
པདྨའི་མཁའ་ལ་སྦྱོར་བྱེད་རྡོ་རྗེ་ནོར་བུ་སྦྱོར་ཚུལ་འཇིག་རྟེན་ཕལ་པ་ལྟ་བུ་མ་ཡིན་
པར་པད་སྙིང་དང་ནོར་བུའི་སྙིང་པོ་མས་སྣའི་རྩ་གཉིས་སྦྱོར་བ་སྟེ། ཡབ་ཀྱི་དྷ་
ཏིའི་ནང་དུ་ཡུམ་གྱི་མས་སྣ་ཚུད་པར་སྦྱར་བས། སྔར་བཤད་པའི་རྩ་རྡོ་རྗེ་རྩེ་ལྔ་པོ་
ལྟ་བུའི་སྐྱིལ་ཀྲུངས་ཀྱི་དབུས་ཀྱི་རྩ་དེ་ཉིད་རྡོ་རྗེ་ནོར་བུའི་མས་སྣའི་བར་དུ་སོན་
པའི་བྱང་ཆུབ་ཀྱིས་མཐོང་བར་བྱས་པའི་སྙོམས་འཇུག་གང་ཡིན་པ་དེའི་བདེ་བ་
འབྱུང་བ་ནི་ངེས་པར་དེ་ཁོ་ན་ཉིད་ཀྱི་ཡེ་ཤེས་ཏེ། དེ་འདྲའི་ཡུལ་དང་ཡུལ་ཅན་གྱི་
འོད་གསལ་འདི་ནི་སོགས་ལེགས་པར་བཤད་དོ། །གཞི་ནས་རང་བཞིན་གྱིས་
གྲུབ་ཅིང་བློས་གསར་དུ་བཞག་པ་མ་ཡིན་པས་སོ། །ཞེས་འགྲེལ་པར་བཤད་པས་
རྫོགས་རིམ་གྱི་རྣལ་འབྱོར་དངོས་ཡིན་ན་གཞི་ནས་ཡོད་པ་ལ་དེ་ཤེས་ནས་སྒོམ་
-180-



ཞལ་ལུང་གྲོལ་ཐིག་གི་རྣམ་བཤད་ཉུང་ངུ་རྣམ་གསལ།
པའི་དེ་ཁོ་ན་ཉིད་ཡིད་ཆེས་བྱེད་དགོས་ཀྱི། མེད་པ་ཡོད་པར་དང་མིན་པ་ཡིན་
པར་སྒོམ་པའི་མོས་པ་ཡིད་བྱེད་ཀྱིས་མི་ཆོག་གོ །འོད་གསལ་དེའི་དེ་མ་ཐག་ཏུ་སྒྱུ་
ལུས་ཀྱང་འགྲུབ་སྟེ། འདོད་ཆགས་དང་ཆགས་བྲལ་དང་དགའ་བ་བར་མ་གསུམ་
མ་དམིགས་པ་ལྷན་སྐྱེས་འོད་གསལ་གྱི་མཐར་སྐད་ཅིག་གི་དེ་ལ་སྔགས་ཀྱི་ལྷ་
དང་ཡེ་ཤེས་ཀྱི་ལྷ་གཉིས་ལས་ཕྱི་མ་ནི་གསལ་བར་ལྡང་བའི་ཕྱིར། དེས་ན་འོད་
གསལ་དེ་ལ་རྒྱུན་ཅི་རིང་བསྐྱང་དགོས་པ་ནི། ཆུ་ཚོད་སོགས་སྟེ། འདིར་ཚིགས་
བཅད་རྐང་པ་ལྔ་པ་དང་དེའང་རིང་ཐུང་དུ་གནས་པ་ནི་འགྱུར་སྐྱོན་དུ་སྣང་བས།
འདི་ལྟར་སྒྱུར་ཏེ། ཆུ་ཚོད་བརྒྱད་དམ་ཉིན་གཅིག་ཟླ་བ་ལོ་གཅིག་བསྐལ་པའམ་
སྟོང་དུ་དེ་མྱོང་བྱ། །ཞེས་པ་བསྐལ་པ་གཅིག་གམ་སྟོང་གི་བར་དུ་ཡང་དེ་ཉམས་སུ་
མྱོང་བར་བྱ་ཞེས་སྦྱར་རོ། །གལ་ཏེ་ལས་དང་པོ་པས་བྱང་སེམས་ཕྱི་རོལ་དུ་ཅུང་
ཟད་འཕོས་ན། པདྨ་ལ་གནས་པའི་བདུད་རྩིའི་ཁུ་བ་གསང་སྤྱོད་ལ་དད་པའི་བློ་
གྲོས་ཅན་གྱི་ཁ་ཡིས་བླངས་ནས་བཏུང་དགོས་ཏེ། དུས་འཁོར་རྩ་རྒྱུད་ལས།
པདྨའི་ཕྱི་རོལ་རང་ལྕེས་སླང་། །ཞེས་གསུང་པ་བཞིན་བླ་མེད་དུ་མ་ནས་
གསུངས་པས་སོ། །འདིས་ནི་ཐུགས་འོད་གསལ་དང་སྐུ་སྒྱུ་ལུས་གཉིས་ཀ་བསྟན་
པའི་ཤུགས་དང་དེ་སྒྲུབ་གཞི་ནས་གནས་པར་གསུངས་ལ་འདིས་དབང་བཞི་པ་
ཡང་ཤུགས་ལ་ལེགས་པར་བསྟན་ཏོ། །
གཉིས་པ་ ལ་ ཐོས་བསམ་གྱིས་གཏན་ལ་འབེབ་ཚུལ། སྒོམ་བྱུང་གིས་
མངོན་དུ་བྱེད་ཚུལ་ལོ། །དང་པོ་ལ། འོག་མའི་རྟོགས་པས་ གཞན་དུ་བརྟགས་
ཚུལ༑ གོང་མ་གོང་མས་དེ་དག་འཇོམས་ཚུལ། དེས་ན་བླ་མེད་ཞལ་ལས་རྟོགས་
ཚུལ༑ རྟོགས་པ་དེ་ལས་ཕན་ཡོན་འབྱུང་ཚུལ། རྟོགས་ཐབས་ཐེག་པ་གཞན་ལ་
-181-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
མེད་ཚུལ་ལོ། །དང་པོ་ལ་གཞན་སྡེ་རྣམས་ཀྱི་བདག་ཏུ་བཏགས་ཚུལ། རང་སྡེ་
རྣམས་ཀྱིས་ཆོས་སུ་བཏགས་ཚུལ་ལོ། །དང་པོ་ལ་མདོར་བསྟན་རྒྱས་བཤད་དོ། །
དང་པོ་ནི། སྔར་བཤད་པ་དེ་འདྲའི་དངོས་པོ་ཐམས་ཅད་ཀྱི་མཐའི་དེ་ཉིད་ཟབ་
གསལ་གཉིས་མེད་ཀྱི་གཞིའི་ཡེ་ཤེས་དེ་ལ། ཐོག་མེད་དུས་ནས་རྒྱུད་སོ་སོའི་སྐྱེ་
བོ་གནས་ལུགས་ལ་བློ་ཁ་ཕྱོགས་ཀྱང་ཇི་བཞིན་མ་མཐོང་བ་རྣམས་ཀྱི་བཏགས་
ནས་ཀུན་བཏགས་ཀྱི་བདག་ཏུ་བཟུང་ཞིང་བློ་ཁ་མ་ཕྱོགས་པར་གྲུབ་མཐས་སྒྱུར་
བ་རྣམས་ཀྱི་མ་བརྟག་མ་དཔྱད་པར་བདག་ཏུ་བཟུང་ངོ༌། །
གཉིས་པ་ལ། དངོས་པོ་རྣམས་རྒྱུ་རྐྱེན་གཞན་མེད་པར་དུས་
འབའ་ཞིག་ལས་བྱུང་བ་དང་། འདོད་རྒྱལ་རང་དབང་དུ་བྱུང་བ་དང་གནམ་གྱིས་
བསྐོས་ཅེས་དང་། རྒྱུ་མེད་གྱི་ན་ཙམ་དུ་ཟད་ཅེས་པ་བཞི་ནི་རྒྱང་འཕེན་པས་
སྨྲས། དངོས་པོ་རྣམས་འཛིན་པ་པོ་རྣམ་ཤེས་ཀྱིས་སྤྲུལ་བ་དང་། བདག་ནི་ཁམས་
ཀུན་ལས་ངེས་པར་འབྱུང་བ་དང་། དབང་ཕྱུག་གིས་བྱས་པ་དང་། དེའི་འདོད་
པས་བྱོན་པའམ་བྱུང་བ་དང་། དུས་རྒྱུར་སྨྲ་བ་དང་། གཙོ་བོ་རྒྱུར་སྨྲ་བ་དང་། གཙོ་
བོ་བྱེད་པ་པོ་ཡིན་པ་དང་། མ་ཡིན་པར་སྨྲ་བ་སྟེ་བརྒྱད་ནི། རིག་པ་ཅན་ནམ་བྱེ་
བྲག་པ་སྟེ།འདི་གཉིས་ལ་དབང་ཕྱུག་པ་ཞེས་བྱ་ལ། གཙོ་བོ་འདོད་མི་འདོད་
གཉིས་ཀ་ཡོད་པ་རྣམས་ཕྱོགས་གཅིག་ཏུ་བསྡུད་པར་གསལ་ལོ། །དེ་ཉིད་ཉེར་ལྔ་
སྒོམ་པའི་རྣལ་འབྱོར་དང་། མངོན་རྗེས་ལུང་གི་ཚད་མ་དང་། གཙོ་བོ་ནི་རྣམ་གྱུར་
གྱིས་མ་དག་ལ། བདག་ནི་དེས་དག་པ་སྟེ་བཞི་ནི་གྲངས་ཅན་པོའོ། །ལུས་ཀྱི་ནང་
ན་གནས་པ་ལུས་དང་རྫས་གཅིག་ཐ་དད་དུ་བརྗོད་དུ་མེད་པའི་བདག་དང་། དེ་
ལ་མིང་འདོགས་སྐྱེས་བུ་དང་ཁྱབ་བདག་དང་སྲོག་དང་གང་ཟག་ཅེས་བརྗོད་པར་
-182-



ཞལ་ལུང་གྲོལ་ཐིག་གི་རྣམ་བཤད་ཉུང་ངུ་རྣམ་གསལ།
འདོད་པ་ནི་གཅེར་བུ་པའོ། །གཟུང་འཛིན་གཉིས་སྟོང་གི་རྣམ་ཤེས་དང་ཀུན་གཞི་
དང་ཤེས་པ་འདོད་པ་ནི་རིག་བྱེད་གསང་མཐའ་སྨྲ་བའོ། །མཐོང་བ་པོའི་བདག་
བཟུང་བ་ཕྱི་དོན་དང་། འཛིན་པ་བློ་དང༌། ཤེས་པ་དང་དེའི་ཤེས་བྱ་དོན་གཞན་དུ་
འདོད་པ་ནི་ཙ་ར་ཀ་པའོ། ། ཤེད་ལས་སྐྱེས་དང་ཤེད་བུའི་བདག་རྫས་ཡོད་འདོད་
པ་ནི་རྒྱལ་དཔོག་པའོ། ། ཕུང་པོ་ཉིད་སྲོག་དང་བསོ་བ་སོགས་སུ་འདོད་པ་ནི་
གོས་དམར་བ་སྟེ་དེ་དག་ཕྱི་རོལ་མུ་སྟེགས་རྣམས་ཀྱི་ལུང་རིགས་ལྟར་སྣང་དང་
ལོག་པའི་ཏིང་ངེ་འཛིན་ལ་བརྟེན་ནས་རྣམ་པར་བཏགས་སོ། །འདིའི་གོས་དམར་
བ་ནི་རང་སྡེ་ཉན་ཐོས་སྡེ་པ་བཅོ་བརྒྱད་ཀྱི་ནང་ཚན་གོས་དམར་བ་དང་མིང་
གཅིག་པ་ཞིག་ཏུ་གསལ་མོད། འགྲེལ་པར་དེ་རྣམས་གསལ་པོ་མ་གསུངས་སོ།།
གཉིས་པ་རང་སྡེ་བཞི་ལས་བྱེད་སྨྲ་ནི། ནམ་མཁའ་དང་ནི་སོགས་རྐང་པ་བརྒྱད་
དེ༑ གཞུང་ལུགས་གཞན་དུ། ནམ་མཁའ་དང་ནི་འགོག་པ་གཉིས། །འདུས་མ་
བྱས་གསུམ་རྟག་པ་སྟེ། །འདུས་བྱས་ཐམས་ཅད་སྐད་ཅིག་མ། །བདག་གི་སྟོང་
ཞིང་བྱེད་པོ་མེད། །དབང་སྐྱེས་བློ་ནི་རྣམ་མེད་ཀྱིས། །ཕྲ་རབ་བསགས་པ་དངོས་
སུ་རིག ཁ་ཆེའི་གཞུང་གི་ཆུ་གཏེར་གྱི། །བྱེ་བྲག་སྨྲ་བའི་གཞུང་འདོད་འགྱུར། །
ཞེས་པ་དང་དོན་གཅིག་ཅིང་ཚིག་འདི་གསལ་བས་འདི་ལྟར་བཤད་པར་བྱ་ལ། བྱེ་
སྨྲའི་ནང་ནས་འདུས་བྱས་བརྟན་པ་འགའ་ཞིག་སྐད་ཅིག་མར་མི་འདོད་པ་དང་།
བརྗོད་དུ་མེད་པའི་བདག་འདོད་པ་ཡོད་ཀྱང་གཙོ་བོ་ཁ་ཆེ་བས་འདི་ལྟར་འདོད་པ་
ཤེས་པར་བྱའོ། །དེས་ན་དུས་འཁོར་དུ་རང་སྡེ་བཞི་པའི་ནང་ན་གང་ཟག་རྫས་
ཡོད་འདོད་པ་བྱེད་སྨྲ་ཡིན་པར་གསུངས་པ་དང་བྱེད་སྨྲའི་གྲུབ་མཐའ་བསྟན་པའི་
ཕྱིར་དུ་ལུང་འདི་དྲངས་པ་ལ་ནང་འགལ་འཛིན་པ་ནི་བློ་ཡི་འཇུག་པ་རྩིངས་པར་
-183-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ཟད་དོ། །མདོ་སྡེ་པ་ནི། རང་གི་རིག་པ་སྐྱེད་བྱེད་པ། ། བལྟ་བྱ་ཞེས་སོགས་རྐང་
པ་བརྒྱད་དེ། འདི་ཡང་གཞན་དུ། ཤེས་པ་རྣམས་བཅས་བསྐྱེད་བྱེད་ནི། །དབང་
པོའི་སྤྱོད་ཡུལ་འགྱུར་མ་ཡིན། །ནམ་མཁའ་མོ་གཤམ་བུ་དང་མཚུངས། །འགོག་
པ་གཉིས་ཀྱང་དེ་བཞིན་ཏེ། །འདུ་བྱེད་བེམ་པོ་ཡོད་མ་ཡིན། །དུས་གསུམ་རྗེས་
འགྲོ་དག་ཀྱང་མེད། །ཐོགས་པ་མེད་པའི་གཟུགས་ཡོད་མིན། །ཞེས་པ་མདོ་སྡེ་པ་
ཡིས་རིག །ཅེས་བཤད་དོ། །མོ་གཤམ་བུ་ཞེས་པ་འཁྲུལ་ངོར་ཡང་གཞི་མ་གྲུབ་པ་
ལ་མི་ཟེར་གྱི། ཡོངས་གཅོད་དུ་གྲུབ་པའི་དངོས་པོར་མི་འདོད་ཀྱི་མེད་དགག་ཅི་
མེད་ཅང་མེད་ དུ་ གྲགས་ པའོ། །འདུ་ བྱེད་བེམ་ པོ་ ཡང་། ལྡན་ མིན་ འདུ་ བྱེད་
འདོགས་གཞི་ལས་རྫས་གཞན་ནོ། །ཐོག་མེད་ཀྱི་གཟུགས་ནི། རིག་བྱེད་མ་ཡིན་
པའི་གཟུགས་དེ་དགག་བྱ་དེ་རྣམས་བྱེ་སྨྲས་འདོད་པས་དངོས་ཤུགས་ལ་གྲུབ་
མཐའ་གཉིས་ཀ་རྟོགས་སོ། །འདིར་དམན་མེད་ཐོགས་པ་མེད་པའི་གཟུགས་ཅེས་
པ་ལ་འགྲེལ་པས། རྡུལ་ཕྲན་ནི་ཆུང་མཐའ་ཡིན་པས་དེ་ལས་དམན་པ་མེད་ཅིང་
ངོ་བོ་སྒྲིབ་ཐོགས་མེད་ཀྱང་སེམས་ཅན་གྱི་ལས་ཀྱི་འདུས་པས་གཟུགས་སུ་སྣང་
ཞེས་སོ། །རྣལ་འབྱོར་སྤྱོད་པ་ནི། མུ་སྟེགས་ཀྱིས་བཏགས་པའི་ཡན་ལག་ཅན་
དང་༑ བྱེ་སྨྲས་བཏགས་པའི་ཕྲ་རབ་དང་མདོ་སྡེ་པས་བཏགས་པའི་སོ་སོར་སྣང་
བའི་རྣམ་པ་རྣམས་དོན་དམ་པར་མེད་པས་བཟུང་འཛིན་དང་བྲལ་བའི་རང་རིག་
གི་ཡེ་ཤེས་ཤེལ་སྒོང་དག་པ་ལྟ་བུ་ཞིག་བདེན་གྲུབ་དུ་བཞེད་པ་སྟེ། གཞན་དུ།
ཡན་ལག་ཅན་ཞེས་བྱ་བ་མེད། །ཕྲ་རབ་རྡུལ་ཡང་དེ་བཞིན་ནོ། །རྨི་ལམ་ཉམས་
སུ་མྱོང་བ་བཞིན། དམིགས་པ་མེད་པར་རབ་ཏུ་སྣང་། །གཟུང་དང་འཛིན་པ་དང་
བྲལ་ བའི། །རང་ རིག་ དོན་ དམ་ ཉིད་དུ་ ཡོད། །ཅེས་པ་རྣལ་ འབྱོར་ སྤྱོད་ པའི་
-184-



ཞལ་ལུང་གྲོལ་ཐིག་གི་རྣམ་བཤད་ཉུང་ངུ་རྣམ་གསལ།
གཞུང་། །རྒྱ་མཚོའི་ཕ་རོལ་ཕྱིན་རྣམས་སྒྲོགས། །ཞེས་སོ།། དབུ་མ་པ་ནི། དེ་
ལྟར་བདག་དང་ཆོས་སུ་སོ་སོར་སྣང་བའི་གཞུང་ཐམས་ཅད་ཀྱི་བསྟན་དོན་ནི།
བདེན་པའི་གཅིག་དང་དུ་མ་དང་བྲལ་བས་ནམ་མཁའི་ཆུ་སྐྱེས་བཞིན་དུ་མ་
གྲུབ་ཅིང་ཡོད་མེད་དང་གཉིས་ཀ་དང་གཉིས་མིན་ཐམས་ཅད་ཞི་བའི་མཐའ་བྲལ་
དུ་བློ་ལྡན་དབུ་མ་པ་ཡིས་རིག་ཅེས་སོ། །གཞུང་གཞན་དུ་ནི། རྣམ་པར་ཤེས་པ་
དོན་དམ་ཡོད། །འདི་ཡང་མཁས་རྣམས་མི་འདོད་དེ། །གཅིག་དང་དུ་མའི་རང་
བཞིན་དང་། །ཁྲལ་བས་ནམ་མཁའི་པདྨོ་བཞིན། །ཡོད་མིན་མེད་མིན་ཡོད་མེད་
མིན༑ ༑གཉིས་ཀའི་བདག་ཉིད་མིན་པའང་མིན། །མཐའ་བཞི་ལས་ནི་རྣམ་གྲོལ་
བའི༑ ༑དེ་ ཉིད་དབུ་མ་པ་ ཡིས་ རིག །ཅེས་གསུངས་ཏེ། གཞུང་འདི་དག་དུས་
འཁོར་ཤོང་འགྱུར་དུ་འབྱུང་བ་རྩ་རྒྱུད་ཀྱི་ཚིག་ཡིན་ནམ་སྙམ་ཞིང་། སློབ་དཔོན་
འཕགས་པ་ལྷ་ཡི་ཡེ་ཤེས་སྙིང་པོ་ཀུན་ལ་བཏུས་དང་། ཛི་ཏཱ་རིའི་གཞུང་རྣམས་
འབྱེད་སོགས་སུའང་ཚིག་ལ་འདྲ་མིན་ཅུང་ཟད་མ་རྟོགས་དོན་ཚང་བར་འབྱུང་ཞིང་
འདི་དག་རྒྱས་པར་ནི་གྲུབ་མཐའ་ཀུན་ཤེས་སུ་བཤད་ཟིན་ཏོ། །
གཉིས་པ་ནི། བཞག་བྱའི་གྲུབ་མཐའ་དེ་དང་དེ་ལ་སོགས་པ་མཐའ་
ཡས་པ་རྣམས་འཇོག་མཁན་དེ་དང་དེ་ལ་སོགས་པ་མཐའ་ཡས་རང་རང་གི་དོན་
དེ་དང་དེ་ཁོ་ན་ལ་གནས་ཀྱི་གཞན་དུ་མ་གྱུར་སྙམ་པས་ཐ་དད་སོ་སོར་རྟོགས་
པས་བསྐྱངས་སོ། །འདིར་མཐའ་ཡས་པ་ཞེས་པའི་འགྲེལ་པར་ལྟ་བའི་དབྱེ་བ་ལྔ་
བརྒྱ་དང་བདུན་ཅུ་བསྡུ་བར་བྱ་ཞེས་བཤད་དོ། །
གཉིས་པ་ནི། བཤད་ཟིན་གྱི་ལྟ་བ་དེ་དག་ཐམས་ཅད་ཀྱང་ཆོས་ཅན།།
བླ་ན་མེད་པ་མཐར་ཐུག་གི་སངས་རྒྱས་དངོས་སུ་འཐོབ་བྱེད་མ་ཡིན་ཏེ། གོང་དུ་
-185-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
གཞན་གནོན་དགོས་པའི་བླ་མ་དང་བཅས་པའི་ཕྱིར་རོ། །གཞན་རྣམས་ཡུལ་གྱི་
གནས་ཚུལ་ལ་མ་ཞུགས་པའི་རྟོག་པ་ཡིན་ལ། བློ་ལྡན་དབུ་མ་པའི་ལྟ་བ་ཡང་
ཤེས་རབ་ཕལ་པ་ཡིན་པའི་རྒྱུ་མཚན་གྱིས་མཐར་ཐུག་ལ་ལྟོས་པའི་ཡང་དག་པ་
མིན་པས་སོ། །འོན་ཀྱང་མཆོག་དམན་མེད་པ་མིན་ཏེ། །འོག་སོགས་བློ་ལས་གོང་
སོགས་འཕགས་པའི་ཕྱིར་འོག་མའི་སོགས་སུན་འབྱིན་པའི་ཕྱིར་མུ་སྟེགས་རྣམས་
རྟག་པ་དང་འདུ་བྱེད་ཀྱི་གཞི་མཐུན་འདོད་ལ་བྱེ་སྨྲས་འདུ་བྱེད་སྐད་ཅིག་མར་
འདོད་པའི་ཕྱིར་དང༌། དེས་ལྡན་མིན་འདུ་བྱེད་རྫས་ཡོད་འདོད་ལ་མདོ་སྡེ་པས་དེ་
བློ་ཆོས་བཏགས་ཡོད་དུ་འདོད་པའི་ཕྱིར་དང་། དེས་སྣང་བ་བེམ་པོར་འདོད་ལ་
རྣལ་འབྱོར་སྤྱོད་པ་བས་སེམས་སུ་འདོད་པའི་ཕྱིར་དང་། དེས་སེམས་དོན་དམ་དུ་
འདོད་ལ། དབུ་མ་པས་ཀུན་རྫོབ་དུ་འདོད་པའི་ཕྱིར་དང་། དེས་གནས་ལུགས་
མེད་དགག་དུ་འདོད་ལ། བླ་མེད་གཞུང་པས་དེ་ཡེ་ཤེས་སུ་འདོད་པའི་ཕྱིར་ཞེས་
འགྲེལ་པར་གསུངས་སོ། །
གསུམ་པ་ནི། རྒྱུ་མཚན་དེ་བས་ན་ཐབས་ལྟ་བ་གོང་མ་བླ་ན་
མེད་པའི་རིམ་པ་གཉིས་ལ་སོགས་པ་ཡིས་རྐྱེན་རིག་མ་དང་ལྷན་ཅིག་པའི་སློབ་
དཔོན་གྱིས་ སྔར་བརྗོད་པའི་ བྱིན་གྱིས་བརླབས་ པ་ ཡང་ དག་ བྱ་དགོས་ཏེ། །
རྟོགས་བྱ་སྔར་བཤད་པའི་གསལ་ཞིང་རབ་དགའ་སོགས་ཆེན་པོ་ནི། རྟོགས་བྱེད་
རང་ལ་གནས་པའི་ལྷན་ཅིག་སྐྱེས་པའི་ཡེ་ཤེས་ཀྱིས་རྟོགས་དགོས་ལ། དེ་
ཡང་ཟབ་ནས་སྦས་པས་མཚན་ལྡན་བླ་མའི་ཁ་ལས་རྟོགས་པར་བྱ་དགོས་པའི་
ཕྱིར་རོ། །དེ་ཡང་རྩ་བ་དམ་ཚིག་དང་སྡོམ་པ་དག་པ་ལ་རག་ལས་ཏེ། དེ་ལྟར་
སོགས་བརྟག་དགོས་པའི་ཕྱིར་རོ། །
-186-



ཞལ་ལུང་གྲོལ་ཐིག་གི་རྣམ་བཤད་ཉུང་ངུ་རྣམ་གསལ།
བཞི་པ་ནི། དེ་རྟོགས་ཤིང་ཐོབ་ན་ཕན་ཡོན་ཤིན་ཏུ་ཆེ་སྟེ། དེ་ ཐོབ་
ཕྱིན་ཆད་སོགས་མི་དགོས་པར་དཔེ་གཉིས་ཀྱིས་གྲུབ་པའི་ཕྱིར་ཏེ། སྔགས་དང་
སྨན་གྱི་ནུས་པས་དུག་སེལ་བ་དང་། གདུགས་ཐོགས་པས་ཆར་སྐྱོབ་པའི་དཔེས་
གྲུབ་པའི་ཕྱིར་རོ། །ཇི་ལྟར་སོགས་ཅི་བྱར་ཡོད་པའི་ཕྱིར་དང་། གང་ཞིག་སོགས་
ཇི་ལྟར་གནོད་པའི་ཕྱིར་རོ། །
ལྔ་པ་ནི། རྟོགས་ཤིང་ཐོབ་བྱ་དེ་འདྲ་བའི་རབ་མཆོག་ཡེ་ཤེས་ནི་
ཤིན་ཏུ་རྟོགས་དཀའ་སྟེ། ཚངས་སོགས་སོ་སྐྱེ། རྒྱུན་ཞུགས་སོགས་ ཉན་ཐོས།
དོན་སྨྲ་ གཉིས་ཐེག་དམན་ཡིན་པས་རྣལ་འབྱོར་སོགས་ བྱང་སེམས། བླ་དང་
བཅས་པའི་སངས་རྒྱས། རྒྱུད་སྡེ་འོག་མ་གསུམ་པོ་མན་ཆད་རྐྱང་པའི་སངས་རྒྱས་
སྟེ༑ དེ་ཀུན་གྱིས་ཀྱང་འདི་ནི་ཅུང་ཟད་མི་ཤེས་པའི་ཕྱིར་རོ། །འདིས་ཕར་ཕྱིན་
ཐེག་པ་དང་རྒྱུད་སྡེ་འོག་མ་ལ་སངས་རྒྱས་ཙམ་མི་སྲིད་པར་འདོད་པ་རྣམས་
དངོས་སུ་བཀག་སྟེ། འཇམ་དབྱངས་ཀྱི་ལུང་ལ་མི་རྩི་ན་ཅི་བྱར་ཡོད། །
གཉིས་པ་ལ། རྫོགས་རིམ་དགོས་པའི་རྒྱུ་མཚན། གང་དུ་བསྒོམ་པའི་
གནས་གང་གིས་བསྒོམ་པའི་གང་ཟག ཇི་ལྟར་བསྒོམ་པའི་ཚུལ་ལོ། །དང་པོ་ལ།
རྒྱུའི་གཙོ་བོ་གསུམ་དགོས། བྱ་བའི་སྤྲོས་པ་གཞན་འདོར། འོན་ཀྱང་དེ་ལ་སྡང་
ཞུགས་སྤང་། འདོར་བའི་རྒྱུ་མཚན་རྒྱ་ཆེར་བརྗོད་པའོ། །དང་པོ་ནི། འདིར་བསྟན་
ཟབ་གསལ་རྟོགས་པ་ལ་རྒྱུའི་གཙོ་བོ་གསུམ་མེད་དུ་མི་རུང་སྟེ། འདིའི་དོན་ཤེས་
པ་དུས་མ་འོངས་པའི་རྡོ་རྗེ་སློབ་དཔོན་ལུས་ལོངས་སྤྱོད་སོགས་ཀྱིས་ཤིན་ཏུ་
མཉེས་པ་དང་། རང་གིས་བསག་སྦྱང་ལེགས་པར་བྱས་པའི་བསོད་ནམས་ཆེན་
པོའི་སྟོབས་དང་། རྗོད་བྱེད་ངག་ཏུ་བརྗོད་ཅིང་ཉན་པ་ཙམ་གྱིས་མི་རྟོགས་
-187-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
པར་ཡི་གེ་མེད་པར་རྒྱུད་ལ་འཕོ་དགོས་པས་ནན་ཏན་གྱིས་སྒོམ་ཞིང་མྱོང་བ་
འདོན་པ་རྣམས་ངེས་པར་དགོས་པའི་ཕྱིར་རོ། །
གཉིས་ པ་ ནི། སྤྲོས་ བྲལ་ རྫོགས་ རིམ་ དེ་ ལ་བསྐྱེད་ རིམ་ པའི་
དཀྱིལ་འཁོར་ནས་སྟང་སྟབས་སོགས་ནི་གཙོ་བོར་བྱ་བ་མ་ཡིན་ཏེ། །དེའི་ཚེ་དེ་
དག་རྣམ་པར་སླུ་བའི་སྤྲོས་པ་ཡིན་ཕྱིར་རོ། །
གསུམ་པ་ནི། འོན་ཀྱང་དེ་དག་སྡང་ཞུགས་ཀྱིས་དགག་པར་བྱ་བ་མ་
ཡིན་ཏེ། །དེ་དག་ལས་དང་པོའི་ངོ་བོར་ལྷག་པའི་ལྷ་ཡིས་སྤྲུལ་བའི་ཕྱིར་རོ། །
བཞི་པ་ནི་བྱ་བའི་སྤྲོས་པ་རྣམས་རྫོགས་རིམ་པས་གཙོ་བོར་མི་བྱེད་
པའི་རྒྱུ་མཚན་ཡོད་དོ། །སྤྲོས་པའི་བྱ་བ་སོགས་མི་ཟིན་པའི་ཕྱིར་དང་བྱ་བའི་
སོགས་དམ་པ་ཡིན་པའི་ཕྱིར་རོ། །
གཉིས་པ་ནི། རིམ་པ་གཉིས་པའི་དེ་ཉིད་སྒྲུབ་ཅིང་ཉམས་སུ་ལེན་
པའི་གང་ཟག་གི་ངེས་པ་ཡོད་དེ། བྱ་བའི་སྤྲོས་པ་ལྷུར་བྱེད་པ། སྐབས་སུ་མ་བབ་
པ་དེ་བས་ན། ལུས་ངན་པ་ལ་མི་སྡང་། ངག་ངན་པ་ལ་མི་སྨོད། སེམས་ངན་པ་
ལམ་དུ་བྱེད་པའི་འདུས་སོགས་བྱས་ནས་གནས་པ་དང་། བསྐྱེད་རིམ་སྔོན་དུ་སོང་
བས་ལྷའི་ང་རྒྱལ་གྱིས་ངའོ་སྙམ་པའི་གཟི་དང་ཤུགས་བསྐྱེད་པས་སྒྲུབ་དགོས་
པའི་ཕྱིར།
གསུམ་པ་ནི། གནས་ཀྱི་ངེས་པ་ཡང་ཡོད་དེ། རྒྱུད་དུ་གསུངས་
པའི་མཚན་ཉིད་ཚང་བའི་དགོན་པའམ་གྲོང་གི་མཐར་ཞེས་ཏེ་འདིར་གྲོང་ནས་
རྒྱང་གྲགས་བཞི་ལ་དགོན་པར་བཤད་དོ། །སེམས་མཆོག་དུ་གྱུར་ན་དམིགས་པ་
མེད་པས་གང་རུང་ཅི་རུང་དེ་ལྟ་བུ་ཞེས་སོ། །སྟེགས་བུ་བརྩིག་པ་དང་བདུད་རྩིས་
-188-



ཞལ་ལུང་གྲོལ་ཐིག་གི་རྣམ་བཤད་ཉུང་ངུ་རྣམ་གསལ།
བྱུག་པ་དང་མ་ཏོག་དཀྲམ་པ་སོགས་བྱ་བར་འོས་པའི་ལས་ཀུན་ཡང་བྱས་ནས་
ནང་ཚངས་ཅན་སོགས་བདེ་བའི་སྟན་ལ་འདུག་དགོས་པས་སོ། །
བཞི་པ་ལ། དལ་བས་གསོན་ཚེ་རིམ་གཉིས་རིམ་པས་སྒོམ།
བྲེལ་བས་འཆི་ཚེ་འཕོ་བ་ཅིག་ཆར་སྒོམ་པའོ། །དང་པོ་ལ་བསྐྱེད་རིམ་བསྡུས་ཏེ་
བསྟན༑ རྫོགས་རིམ་རྒྱས་པར་བཤད་པའོ། །དང་པོ་ནི། དེ་ནས་སེམས་ཅན་ཀུན་
ཞེས་པ་ནས། ཕྱི་རོལ་ལུས་ནི་ལོག་བྱེད་དེ། །ཞེས་པའི་བར་ཏེ། འདི་ལ་གསུམ།
སྦྱོར་བ་དངོས་གཞི་ཕན་ཡོན་ནོ། །དང་པོ་ནི། དེ་ནས་སོགས་དག་པར་བྱས་པའོ།།
ཚངས་སྤྱོད་བཞི་ནི་ཚད་མེད་བཞི་སྟེ་དེས་མཚོན་པའི་ཕྱག་མཆོད་སྡིག་བཤགས་
སོགས་སོ། །
གཉིས་པ་ལ། སྐུ་གསུམ་ལམ་ཁྱེར་གྱི་འཆི་བ་ཆོས་སྐུ་ལ། བདེན་
པའི་མཚན་མ་འགོག་པ་ནི། གཟུང་འཛིན་འགོག་པའི་རིགས་པས་སེམས་ཙམ་
སོགས་༑ སྟོང་པར་བསྒོམ་པར་བྱའོ། །སྣང་བའི་མཚན་མ་འགོག་པ་ནི་འཛིན་པའི་
སེམས་ཙམ་མ་དག་ལས་སྣང་དེ་ཡང་སྟོང་པར་བྱས་ནས་གཞིའི་ཡེ་ཤེས་རང་རིག་
ཙམ་དུ་གནས་པར་བྱའོ། །བར་དོ་ལོངས་སྐུ་ནི། རང་རིག་ཡེ་ཤེས་ཙམ་དེ་ཡང་
ནམ་མཁར་ཟླ་བ་ལ་གནས་པའི་བར་དོའི་ཡི་གེ་བཞག་ནས། ཁོར་ཡུག་གི་རི་ལ་
སོགས་པ་དང་། ནམ་མཁའ་སྟོང་པ་ཙམ་དང་ནང་གི་རི་གླིང་ལ་སོགས་པའི་ཐ་
མལ་གྱི་སྣང་བ་རྣམས་ཟློག་པའི་ཕྱིར་དུ་རིམ་པ་བཞིན། བསྲུང་ འཁོར་ དང་། ཆོས་
འབྱུང་དང་། གཞལ་ཡས་ཁང་སྒོམས་ལ། གནས་མལ་ཕལ་པར་ཞེན་པ་ཟློག་པའི་
ཕྱིར་དུ་པད་ཟླ་ལ་སོགས་པ་གདན་དུ་བརྟགས་ནས་དེར་ནམ་མཁའི་ཡི་གེ་ལས་
བབས་པའི་འབྲུ་གསུམ་ལས་དབྱངས་གསལ་གྱི་ཡི་གེའོ། །དེ་ཡོངས་སུ་གྱུར་པའི་
-189-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
སེམས་ཀྱི་སྨྱུ་གུས་བསྣུན་པར་བྱས་ནས་མཚན་མ་རྡོ་རྗེ་གྱུར་པ་ལས་འོད་ཟེར་
འཕྲོས་པས་སེམས་ཅན་གྱི་དོན་བྱས་ཏེ་དེ་ལས་རང་ཉིད་རྒྱུ་རྡོ་རྗེ་འཛིན་པའི་ལྷར་
བསྐྱེད་ནས་ང་རྒྱལ་བཟུང་། སེམས་ཅན་ལ་སྙིང་རྗེའི་དབང་བསྐུར། ནམ་མཁའི་
དྲི་ཟ་ཡབ་ཡུམ་གྱི་མངལ་དུ་འཇུག་པའི་ཕྱིར་རོ། །སྐྱེ་བ་སྤྲུལ་སྐུ་ནི། དེ་ནས་ཐིག་
ལེར་གྱུར་པ་ལ་གླུས་བསྐུལ་ཏེ། །ཆོ་ག་གསུམ་ལས་འབྲས་བུ་རྡོ་རྗེ་འཛིན་པར་
བཞེངས་ནས་ལྷའི་ང་རྒྱལ་དང་ལྡན་པར་བྱས་པ་ལ་བསྙེན་སྒྲུབ་ཀྱི་ཕྱག་རྒྱ་བཞིས་
གདབ་ཅིང་ཡུམ་ལ་ཡང་དེ་བཞིན་དུ་བྱས་ནས་སྙོམས་པར་ཞུགས་པའི་དང་པོ་སྦྱོར་
བ་བྱས་ནས་མངལ་དུ་གཙོ་བོ་ཉིད་ཀྱི་སྙིང་པོ་ལས་དཀྱིལ་འཁོར་རྫོགས་པར་
བསྐྱེད་པ་བཛྲ་དྷཱིཀ་ལ་སོགས་པས་ཕྱུང་ནས་སྤྲུལ་པས་སེམས་ཅན་གྱི་དོན་བྱས་ཏེ་
གནས་སུ་བཀོད་པ་ལ་ཡེ་ཤེས་ཀྱི་འཁོར་ལོ་དགུག་བཞུགས་དང་བསྙེན་བསྒྲུབ་
ཚང་ནས་མཆོད་བརྗོད་ཀྱིས་མཉེས་པའོ། །
གསུམ་པ་ནི་དེ་ལྟར་གོམས་པར་བསླབས་པས། ཕྱི་རོལ་བཅུད་དུ་ཞེན་པ་
དང་༑ གོང་བཞིན་སྣོད་དུ་ཞེན་པའི་ཕྱི་རོལ་གྱི་ལུས་སྣང་ནི་ལོག་པར་བྱེད་པའོ། །
འགྲེལ་པ་འདིར་ཡང་ནམ་མཁའི་བར་དོ་ལས། རྒྱུ་རྡོ་རྗེའཛིན་པའི་སྔོན་དུ། འབྲུ་
གསུམ་ཆ་གཅིག་བབས་པ་དང་། འབྲས་བུ་རྡོ་རྗེ་འཛིན་པའི་སྔོན་དུ་འབྲུ་གསུམ་
འཇུག་པ་གཉིས་ཀ་གསལ་བར་བཤད་དོ། །
གཉིས་པ་རྫོགས་རིམ་ལ། སྔོན་འགྲོ་མི་ཤིགས་ལ་སོགས་ཐིག་
ལེ་གསུམ། །དངོས་གཞི་སྣང་བཅས་རྗེས་གཞིག་སྒྱུ་མའི་ལུས། །འཇུག་དུ་མཚན་
དང་འབྲས་བུ་བོགས་འདོན་བཤད། ཅེས་པ་གསུམ་ལས། དང་པོ་ལ། རྒྱས་
བཤད༑ དོན་བསྡུ་བའོ། །དང་པོ་ལ། སྙིང་ཁར་མི་ཤིགས་དགའ་བའི་ཐིག་ལེ།
-190-



ཞལ་ལུང་གྲོལ་ཐིག་གི་རྣམ་བཤད་ཉུང་ངུ་རྣམ་གསལ།
གསང་བར་ནོར་བུ་མཆོག་དགའི་ཐིག་ལེ། སྣ་རྩེར་ཁྱད་དགའ་སྤྲུལ་པའི་
ཐིག་ལེའོ། །དང་པོ་ལ་བསྟན་བཤད་བསྡུ་བའོ། །
དང་པོ་ནི། ཐེག་པ་མཐར་ཐུག་པའི་དེ་ཁོ་ན་ཉིད་ངོ་བོ་གཞིའི་ཟབ་
གསལ་གཉིས་མེད་ཀྱི་ཡེ་ཤེས། སློབ་ལམ་པས་རྫོགས་པར་མི་རྟོགས་པས།
སངས་རྒྱས་རྣམས་ཁོ་ནའི་སྤྱོད་ཡུལ་མཆོག་དེ་བསྒོམ་པར་བྱའོ། །བཤད་པ་ལ་ངོ་
བོ་བསྡུས་ཏེ་དང་། བོགས་འདོན་ཕྱེས་ཏེ་བསྟན་པའོ། །
དང་པོ་ནི། དེ་གནས་གང་དུ་བསྒོམ་ན། རང་ཉིད་བསྐྱེད་རིམ་གྱི་སྔར་
ལྟར་གཞི་བཀོད་པའི་གང་ཟག་དམ་ཚིག་སེམས་པར་གསལ་བའི་སྙིང་ཁར་ཕྱག་
རྒྱ་ནི་ཡེ་ཤེས་སེམས་དཔའ་འདྲ་དང་གསལ་བར་དམིགས་ཏེ་དེའི་ཐུགས་ཀར་རྡོ་
རྗེའམ་རལ་གྲི་ལ་སོགས་པའི་ཕྱག་མཚན་ནི་མཚན་མ་སྟེ་དེའི་ལྟེ་བར་ཟླ་བ་ལ་
གནས་པའོ། །ངོ་བོ་ནི། དེ་བཞིན་གཤེགས་པ་ཀུན་གྱི་ཡེ་ཤེས་ཤིན་ཏུ་ཕྲ་བས་
མཆོག་གོ །མདོག་དབྱིབས་ནི། རིམ་པ་དང་པོའི་བསྐྱེད་རིམ་པ་རྣམས་ལ་ཡི་གེ་མཾ་
ལ་སོགས་པའི་གཟུགས་སུ་རབ་ཏུ་སྣང་ཞིག་བསྒོམ་པར་བྱ་བ། འདིར་རང་ལྷའི་
ས་བོན་གྱི་ངོ་བོ་གཞོམ་དུ་མེད་པའི་ཐིག་ལེ་ཡེ་ཤེས་ལྔའི་འོད་ཟེར་ལྔ་འབར་བའོ།།
ཚད་ནི་འོག་ནས་ཙ་ན་ཀའི་འབྲུ་ཙམ་ཞེས་པ། འགྲེལ་པར་ཙ་ན་ཀ་ཞེས་བཤད་པ་
རྒྱ་གར་གྱི་སྲན་མ་འཁྱར་བ་ཞིག་གི་མིང་སྟེ། བོད་ཀྱི་སྲན་ཆུང་ལས་མི་ཆེ་བའི་
ཐིག་ལེ་ཟླུམ་པོའོ། །བསྒོམ་ཚུལ། ཙ་ན་ཀའི་འབྲུ་ཙམ་དུ། རང་གི་སེམས་སུ་ཆོས་
ཐམས་ཅད། །བསྡུས་ནས་རྣམ་པར་བསམ་པར་བྱ། ཞེས་འོག་ཏུ་འབྱུང་བ་བཞིན་
སྣང་གྲགས་ཀྱི་ཆོས་ཐམས་ཅད་རང་གི་སེམས་སུ་བསྡུ་ཞིང་སེམས་ཀྱང་ཐིག་ལེ་
ཉིད་དུ་བསྡུས་ཏེ་གཟུང་འཛིན་མེད་པར་རྩེ་གཅིག་ཏུ་བསྒོམ་པ་སྟེ། དང་པོར་
-191-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
སེམས་དཔའ་སུམ་རྩེག་གི་དབུས་སུ་བསྒོམ་ཡང་མཐར་སྣང་བ་གཞན་ཐམས་ཅད་
བསྡུས་ནས་ཐིག་ལེ་ཉིད་ལ་སེམས་འཛིན་པའོ། །
གཉིས་པ་ལ། གཞན་དོན་རྫོགས་ཕྱིར་སེམས་ཅན་སྦྱངས་ནས་
སྟིམ། བདེ་བ་སྤེལ་ཕྱིར་ཐིག་ལེ་བསྡུས་ནས་སྟིམ། །བྱིན་རླབས་འཇུག་ཕྱིར་
སངས་རྒྱས་བསྐུལ་ནས་སྟིམ། །ཞེས་པ་གསུམ་ལས་དང་པོ་ནི། དེའི་ ཁ་ དོག་
རྣམ་ལྔ་ཡི། །ཞེས་པ་ནས་བསྡུས་ནས་རྣམ་པར་བསམ་པར་བྱ། །ཞེས་པའི་བར་
ཏེ༑ སྙིང་ཁའི་ཐིག་ལེ་ལས་ཁ་དོག་ལྔ་པའི་འོད་ཟེར་རང་གི་སྣ་བུག་གཡས་ནས་
ཕྱིར་འཕྲོས་པའི་རྩེ་ལ་དཀྱིལ་འཁོར་གྱི་འཁོར་ལོ་དཔག་མེད་སྤྲུལ། ཕྱོགས་བཅུའི་
འཇིག་རྟེན་བཀང་། དབུགས་ཀྱི་ཀུན་རྟོག་ལས་བྱུང་བའི་སེམས་ཅན་ཐམས་ཅད་
སངས་རྒྱས་སུ་གྱུར་པ་ཐམས་ཅད་ཟླ་བའི་གཟུགས་སུ་ཞུ་བ་ལ་སྤྲོས་པའི་དཀྱིལ་
འཁོར་རྣམས་ཀྱང་ཐིམ། ཡེ་ཤེས་ཀྱི་ངོ་བོར་གྱུར་པ་སྣ་བུག་གཡོན་ནས་ཞུགས་
ཏེ་སྙིང་ཁའི་ཐིག་ལེ་ལ་ཐིམ་པས་སངས་རྒྱས་ཐམས་ཅད་ཀྱི་ཡོན་ཏན་བསྐྱེད་ནུས་
པའི་ཐིག་ལེ་རིན་ཆེན་ནོ། །དངོས་པོ་ཀུན་ལས་གནས་ལུགས་ཀྱི་ཚུལ་དུ་ཁྱབ་པའི་
བདག་ཉིད། མིང་མི་ཤིགས་པའི་ཐིག་ལེ་ཆེན་པོ་སྟེ། རིགས་པས་བདེན་སྟོང་
དུ་གཞིག་ནུས་ཀྱང་ལམ་གྱིས་སྣང་མེད་དུ་གཞིག་མི་དགོས་ཤིང་མི་ནུས་པ། ཡེ་
ཤེས་ཀྱི་འོད་ཟེར་ལྔ་དང་ལྡན་པ། ཚད་ཙ་ན་ཀ་སོགས་སྔར་བརྗོད་པ་ཉིད་དོ། །
གཉིས་པ་ནི་དེའི་འོད་ཟེར་ནས། རྟེན་དང་བཅས་པ་མོས་པར་
བསྒོམ་ཞེས་པའི་བར་ཏེ། སྣང་བ་རིམ་གྱིས་སྤྲོ། ཐིག་ལེ་བཅུ་དྲུག་བསྡུ། རྩ་བའི་
ཐིག་ལེ་བསྒོམ་པའོ། །དང་པོ་ནི་གོང་དུ་གསལ་མ་བཏབ་ཀྱང་བསྐྱེད་རིམ་གྱི་ཐིག་
ལེའི་རྣལ་འབྱོར་བསྒོམ་པའི་ཚེ། ཏིང་ངེ་འཛིན་སེམས་དཔའི་མཾ་གྱི་ཐིག་ལེ་གཉིས་
-192-



ཞལ་ལུང་གྲོལ་ཐིག་གི་རྣམ་བཤད་ཉུང་ངུ་རྣམ་གསལ།
ནང་ན་ཡང་རྟེན་དང་བརྟེན་པའི་དཀྱིལ་འཁོར་བསྒོམ་པའི་རྒྱུ་མཚན་ཡིན་པས་དེ་
ལྟར་གནས་པ་ལས། ཐིག་ལེ་ནང་མ་དེའི་འོད་ཟེར་རིམ་པ་ཡིས། རང་གི་གནས་
རལ་གྲི་གསལ་བར་བསམ་ཞིང་། དེ་ལས་འོད་ཟེར་ཕྱིར་བྱུང་ནས་ཡེ་ཤེས་སེམས་
དཔའ་དང་། དེ་ལ་དམ་ཚིག་རྒྱ་སྟེ་དམ་ཚིག་སེམས་དཔའ་དེའི་ལུས་ཀྱི་ནང་དང་
དེ་ནས་དེའི་ཕྱིའི་ལུས་གསལ་བར་བྱས་ནས་དེ་རྗེས་དཀྱིལ་འཁོར་པའི་ལྷ་རྣམས་
གསལ་བར་བྱས་ནས། དེའི་གནས་གཞལ་ཡས་ཁང་བསྲུང་འཁོར་དང་བཅས་པ་
ཡང་གསལ་བར་བྱ་ཞིང་། དེ་ལས་འོད་ཟེར་ཕྱིར་བྱུང་ནས་རྟེན་ཐིག་ལེ་དང་དེའི་
རྟེན་རལ་གྲི་དང་དེའི་གནས་ཡེ་ཤེས་སེམས་དཔའ་ཡང་གསལ་བར་བྱེད་པའོ།།
གཉིས་པ་ནི། གསལ་བའི་མཐར་རྣལ་འབྱོར་པ་རང་གི་ཞི་ལུས་དམ་ཚིག་པར་
གནས་པ་བདག་ཉིད་ཀྱི་ལུས་ནང་ན་ཐིག་ལེ་བྱང་ཆུབ་ཀྱི་སེམས་ཀྱི་གཟུགས་བཅུ་
དྲུག་པོ་ཐོག་མར་ཡི་གེའི་གཟུགས་སུ་གསལ་འདེབས་པ་ནི། རྐང་པའི་མཐེ་བོང་
སོགས་ཏེ། ལྟེ་བའི་རྩ་བ་ནི་བསྡུས་པ་ལས་ཅུང་དམའ་བའོ། །དེ་ཡང་ཨ་ཨཱ་ཞེས་
སོགས་ཟུང་གི་ཕྱི་མ་རྣམས་རིང་པོ་དང་། ཨེ་དང་ཨོ་ཕྱི་མ་གཉིས་རྒྱ་གར་གྱི་ཡི་གེ་
ལ་ཀེ་ཤ་ཅན་དང་བོད་ལ་འགྲེང་བུ་དང་ན་རོ་ཉིས་བརྩེག་གོ །
གསུམ་པ་ནི། དེ་རྒྱུ་སེམས་ནི་སོགས་ཏེ། རྩ་བའི་ཐིག་
ལེ་དེ་རྒྱུ་ཞེས་སྦྱར་རོ། །གསུམ་པ་ལ་སྣང་བ་རིམ་བཞིན་སྤྲོ། བྱང་སེམས་བསྡུ་བ་
དོར༑ ༑དཀྱིལ་འཁོར་རྟེན་ བཅས་ སྤྲོས། ཐབས་ཤེས་བདུད་རྩི་ དགུག རྩ་བའི་
ཐིག་ལེ་ གསལ། སྤྲོ་ བསྡུས་ སྣང་ བ་ དགག །དེ་ ལས་ རྟགས་ རྣམས་སྐྱེད། ཕུང་
སོགས་སྙིང་གར་བསྲེག ཞེས་པ་བརྒྱད་ལས་དང་པོ་ནི་དེ་དབུས་བདག་པོ་ཞེས་པ་
ནས༑ གསལ་བར་བྱ་ཞེས་པའི་བར་དེ་སྔ་མ་བཞིན་ནོ། །
-193-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
གཉིས་པ་ནི་དེ་ནས་ལུས་ཀྱི་ཆ་ཤས་བཅུ་དྲུག་ལ་གནས་པའི་
ཐིག་ལེའི་འོད་ཟེར་ཡི་གེར་བཞག་པ་བསྡུད་པའི་སྐོར་རྣམས་ཕྱུང་ཞིང་དོར་བྱས་
ཏེའོ༑ ༑
གསུམ་པ་ནི་རང་དམ་ཚིག་སེམས་པའི་ཕྱིའི་སོགས་ཏེ། སྤྱན་
སྔར་གཤེགས་པར་སྤྲོའོ། །
བཞི་པ་ནི་དེ་རྣམས་བྱང་ཆུབ་ཀྱི་སེམས་ཀྱི་བདུད་རྩིར་ཞུ་ནས།
ཕྱོགས་བཅུའི་སངས་རྒྱས་དེ་ཐམས་ཅད་ཀྱི་ཞལ་དུ་ཞུགས་ཏེ་ཐུགས་ཀར་ཕྱིན་པའི་
ཐིག་ལེ་དེར་སངས་རྒྱས་ཐམས་ཅད་ཀྱི་ཡེ་ཤེས་ཀྱི་བདུད་རྩི་བླངས་བར་བྱས་ནས་
དེ་རྣམས་ཀྱི་རྡོ་རྗེའི་ལམ་དུ་ཕྱིར་བྱུང་ནས་སུ་བདུད་རྩི་འོ་མའི་རྒྱུན་ལྟར་མངོན་
པར་བྱས་ནས་རང་གི་མདུན་དུ་བྱོན་ནོ། །དེ་ཡང་ཐབས་ཏེ་སངས་རྒྱས་ཡབ་རྣམས་
ཀྱི་ཡེ་ཤེས་བདུད་རྩི་ནི་རང་གི་སྣ་བུག་གཡས་ནས་ཞུགས་ཤིང་། དེ་བཞིན་དུ་
གཞན་ཡུམ་རྣམས་ཀྱི་གཡོན་དུ་ཞུགས་པར་བསམ་མོ། །
་ ལྔ་པ་ནི་དེ་ནས་རྩ་བའི་ཡེ་ཤེས་སོགས་ཏེ། ཐིམ་པར་གྱུར་བའི་
རྐྱེན་གྱིས་རྩ་བའི་ཐིག་ལེ་དེ་ནི་སོགས་ཏེ། དྲི་མ་མེད་པས་དཀར་འཚེར། བདེ་
ཉམས་དང་ལྡན་པས་ཅུང་ཟད་དམར་བའོ། །
དྲུག་པ་ནི་རྩ་བའི་ཐིག་ལེ་དེ་ལས་ནང་ནས་རིམ་གྱིས་སྤྲོ་ཚུལ་
དང་སེམས་ཅན་སྦྱངས་ནས་སྙིམ་པ་སོགས་གསུམ་ཀ་ཚང་བ་གོང་མའི་རིམ་པ་
ལྟར་ཕྱིར་སྤྲོ་བ་དང་ཐིག་ལེ་ལ་བསྡུ་བ་དང་དེ་ལ་རྩེ་གཅིག་ཏུ་སེམས་བཟུང་བ་
ཡང་དག་པར་བྱས་པར་གྱུར་པས་སྣང་བ་མཐའ་དག་འགོག་པའི་རྡོ་རྗེའི་སེམས་
ཉིད་དུ་འགྱུར་བའོ། །
-194-



་
ཞལ་ལུང་གྲོལ་ཐིག་གི་རྣམ་བཤད་ཉུང་ངུ་རྣམ་གསལ།
བདུན་པ་ནི། དུས་ནམ་ཞིག་མི་ཞིགས་པའི་ཐིག་ལེའི་མཐར་
ཐུག་དེ་ལ་རེག་པར་གྱུར་པས་སངས་རྒྱས་ཀུན་གྱི་གཟུགས་སྐུའི་མཆོག་འཛིན་
པའི་ཡིད་སྒྱུ་ལུས་སྦྱིན་པའི་དཔལ་ནི་འོག་གི་དངོས་གཞི་སྣང་བཅས་རྗེས་ཞིག་གི་
ཏིང་ངེ་འཛིན་ཏེ་དེ་དང་རྗེས་སུ་མཐུན་ཞིང་འདྲ་བའི་རྟགས་འདར་སྨྱོ་སོགས་
རྟགས་རྣམས་ཡང་དག་སྐྱེ་བར་འགྱུར་རོ། །
བརྒྱད་པ་ནི། མི་ཤིགས་ཐིག་ལེའི་ཆོ་གའི་རྣལ་འབྱོར་འདི་ནི་
རྫོགས་རིམ་གྱི་དང་པོར་བཤད་རིགས་ཏེ། ཕུང་པོ་གཤེགས་པ་ཁམས་གཤེགས་
མ༑ སྐྱེ་མཆེད་སེམས་དཔའ་སེམས་མའི་ལྷ་རྣམས་འོད་གསལ་གྱི་ཡེ་ཤེས་མེའི་
སྙིང་ཁར་ཐོག་མར་བསྡུད་ཅིང་དེ་ལ་དགའ་བའི་ཡེ་ཤེས་བསྐྱེད་པར་བྱེད་པའི་རྣལ་
འབྱོར་ཡིན་པའི་ཕྱིར་རོ། །
གཉིས་པ་ལ། ཐིག་ལེ་གཉིས་ཀྱི་གོ་རིམ་ངེས་པ། ནོར་བུའི་ཐིག་
ལེའི་བསྒོམ་རིམ་དངོས། དེ་མཐར་ཕྱིན་པའི་ཐབས་བཤད་པའོ། །དང་པོ་ནི། མི་
ཤིགས་སོགས་བཤད་པའི་རིགས་ཏེ། སྙིང་ཁའི་ཐིག་ལེ་དེ་ལ་ཕྱག་རྒྱ་སྒྲུབས་པས་
བྱིན་གྱིས་རླབས་པའི། སྟོབས་ཀྱི་གསང་གནས་ཀྱི་སྣའི་རྩེ་མོར་ངེས་པར་བབས་
འགྲོ་བས་ནའོ། །
གཉིས་པ་ནི་འབབ་པའི་ཐབས་ནི་གོང་མ་སྙིང་ཁའི་ཡེ་ཤེས་སོགས་
ཞུ་བས་སྙིང་ཁའི་ཐིག་ལེ་ལ་ཞུགས་ནས་ཕྱིར་འབར་བའི་རྐྱེན་གྱིས་སོ། །འབབ་
པའི་ཚུལ་ནི།གཡས་གཡོན་དབུ་མ་གསུམ་ནས་འགྲོ་བ་རྣམས་རིམ་བཞིན་རྡུལ་
མུན་སྙིང་སྟོབས་ཀྱི་ཚུལ་དུ་སོགས་རྣམ་པར་གནས་པའོ། །བབས་ནས་གནས་
ཚུལ་ནི། ས་ཆུ་མེ་རླུང་ནམ་མཁའ་སྟེ་འབྱུང་བ་ལྔའི་རླུང་དྭངས་མའི་གཟུགས་ཅན་
-195-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
མཆོག་སོགས་ཏེ། རང་ལྷའི་མཚན་མ་ནི་རལ་གྲིའམ། རྡོ་རྗེའམ། འཁོར་ལོ་
སོགས་ཚད་ནི་ནས་འབྲུ་དང་ཙ་ན་ཀ་སོགས། དེའི་བུམ་པ་ནི་ཡུ་བའམ་ལྟེ་བར་
ཐིག་ལེ་ནི་ཡུངས་དཀར་སྦོམ་པོའི་ཚད་ཙམ་དེའི་ནང་དུ་དཀྱིལ་འཁོར་གྱི་འཁོར་
ལོ་ཆེན་པོ་དང་བཅས་པ་རྩེ་གཅིག་ཏུ་མོས་པས་སྒོམ་ཏེ་ཐིག་ལེ་ཆེ་རུ་དང་དཀྱིལ་
འཁོར་ཆུང་རུ་མ་སོང་བའི་ཚུལ་དུ་ཡུན་རིང་དུ་བརྟན་བརྟན་གྱི་བར་དུ་ལེགས་པར་
བསྒོམ་པར་བྱའོ། ། །
གསུམ་པ་ལ་གེགས་སེལ་དགའ་བྲལ་སྒོམ་པ། བོགས་འདོན་ཡན་ལག་
གསུམ་ལྡན་ནོ། །དང་པོ་ནི་གལ་ཏེ་ནོར་བུའི་ཐིག་ལེ་ལ་བསྒོམ་པ་དམའ་བས་རང་
གི་སེམས་བྱང་བའམ།ཡང་ན་འོད་འཚེར་བ་སོགས་ཀྱི་རྒོད་པས་སྐྱོ་བར་གྱུར་ན་
ཐིག་ལེ་དེ་རང་གི་རྡོ་རྗེ་ལས་ཕྱིར་ཕྱུང་སྟེ་ཡུམ་གྱི་པདྨས་སྣའི་སྣ་རྩེར་རྣམ་པར་
གནས་པར་བྱས་ནས་མཆོག་དགའ་ལས་ལངས་སྟེ་དགའ་བྲལ་ལམ་ཁྱད་དགའི་
བདེ་བས་ཆོས་ཉིད་ལ་བརྟག་ཅིང་བདེ་སྟོང་བསྐྱངས་པར་བྱའོ། །
གཉིས་པ་ལ་དབུགས་དགག་སྟོང་པའི་རྟགས་སྣང་བཟུང་བའི་ལྷར་སྣང་
དྲན་པའི་ཡན་ལག་གོ །དང་པོ་ནི་སྐྱོ་བ་འམ་བྱིང་རྒོད་སངས་པ་ན་ཐིག་ལེ་རང་གི་
རྡོ་རྗེ་ནོར་བུའི་ནང་མས་སྣའི་དབུས་སུ་དྲངས་ཏེ་སྔར་བཞིན་གསལ་བ་འདིའི་ཐིག་
ལེ་རྣལ་འབྱོར་ཤིན་ཏུ་གསལ་ཞིག་བརྟན་པ་དེ་ལས་གོང་གི་སོགས་ཕྱིར་འབྱུང་བ།
སེམས་ཅན་སྦྱངས་ནས་སྙིམ་པ་དང་། སླར་ཡང་བདུད་རྩི་འགུགས་པ་སངས་
རྒྱས་བསྐུལ་ནས་སྙིམ་པ་སྟེ་དེ་གཉིས་དངོས་སུ་བསྟན་པས། བར་ པ་ ཐིག་ལེ་
བསྡུས་ནས་སྙིམ་པ་སྟེ། མདོར་ན་མི་ཤིགས་ཐིག་ལེའི་བོགས་འདོན་སྦྱངས་བསྡུས་
བསྐུལ་གསུམ་ཚང་བས་སྔར་བཞིན་བྱེད་པ་དང་། དེ་བཞིན་དུ་དེ་དག་གཞིའི་ཐིག་
-196-



ཞལ་ལུང་གྲོལ་ཐིག་གི་རྣམ་བཤད་ཉུང་ངུ་རྣམ་གསལ། །
ལེ་ལ་ལེགས་པར་བཞུག་པ་རྣམས་ཡིད་ཀྱིས་བྱ་ཞིང་། ནོར་བུའི་ཐིག་ལེ་དེ་ལ་
སྟེང་འོག་གི་དབུགས་སམ་རླུང་ལེགས་པར་སྟིམ་ནས་འབྱུང་འཇུག་དགག་ཅིང་
ཐིག་ལེ་ཕྲ་མོ་ལས་གཞན་པའི་སྣང་བ་ཐམས་ཅད་བསྡུད་པ་ནི་སྟོང་པའི་ཡན་ལག་
གོ ༑གཉིས་པ་ནི་དེ་ནས་གསང་བའི་གནས་ཀྱི་ཐིག་ལེ་ཡོན་ཏན་ཆེ་བ་དང་ལྡན་པ་
དེ་གོང་མ་བཞིན་དུ་རིམ་གྱིས་ཕྱི་དཀྱིལ་གྱི་བར་དུ་གསལ་བ་དེ་དང་དེ་ཡང་རིམ་
གྱིས་ནང་དུ་བསྡུས་ནས་ཐིག་ལེ་རབ་ཏུ་ཕྲ་བར་བྱས་པ་ལ་རང་སེམས་དལ་བུ་
དལ་བུས་ཡུན་རིང་དུ་རྩེ་གཅིག་ཏུ་བཟུངས་བས་འཁོར་འདས་ཀྱི་སྣང་བ་བསྡུས་
ནས་དངོས་པོ་མེད་པ་མྱ་ངན་ལས་འདས་པའི་གནས་སུ་འགྱུར་ཞིང་། དེ་ལྟ་བུ་
ཡང་དང་ཡང་དུ་བཟུང་བ་ ལ་ གོམས་པ་ཡིས་འདུས་པ་ཕྱི་མར་གསུངས་པའི་
རྫོགས་རིམ་དང་པོར་གྲུབ་པའི་རྟགས་སམ་མཚན་མ་ལྔ་འབྱུང་བར་འགྱུར་ཏེ། ས་
ཆུ་མེ་རླུང་ནམ་མཁའ་སྟེ་འབྱུང་བ་ལྔ་ལ་ཕྱིན་ཅི་ལོག་པ་དང་མ་ལོག་པ་གཉིས་
གཉིས་ཡོད་པའི་དང་པོ་ལྔ་འགགས་ནས་ཕྱི་མ་ལྔ་མཐོང་བར་འགྱུར་བའི་ཕྱིར་རོ།།
དེ་གཉིས་ནི་རིམ་པ་བཞིན་མ་དག་ལས་སྣང་གི་དང་དག་པ་ཡེ་ཤེས་ཀྱི་སྣང་བའི་
ས་སོགས་སོ། །ཕྱི་མ་ལྔ་ནི་སྨིག་སྒྱུ་ལྟར་སྔོ་ཞིང་དྭངས་པ་ནི། ཕྱིན་ཅི་ལོག་གིས་ས་
ནི་བསྒོམ་སྟོབས་ཀྱིས་རྣམ་པར་ལོག་ཅིང་འགག་པ་དེའི་ཡེ་ཤེས་ཀྱི་སྣང་བའི་ས་
སྟེ༑ ས་དངོས་ཀྱང་མ་ཡིན་ལ་སྨིག་སྒྱུ་ཡང་མ་ཡིན་གྱི་རྣལ་འབྱོར་གྱི་ཡེ་ཤེས་ཁྱད་
པར་ཅན་གྱི་སྣང་བ་ཙམ་མོ། །དེ་བཞིན་དུ། དུ་བ་ལྟར་ཅུང་ཟད་དཀར་བ་དང་
མཁའ་སྣང་སྟེ་སྲིན་བུ་མེ་འཁྱེར་ལྟ་བུར་དམར་རྩེག་རྩེག་པ་དང་། མར་མེ་གསལ་
བར་འབར་བ་ལྟ་བུ་དང་། སྤྲིན་མེད་ཀྱི་ནམ་མཁའ་ཤིན་ཏུ་སྔོ་དྭངས་ལྟར་གསལ་
ཞིང་དྭངས་ལ་མི་གཡོ་བ་ནི་མཚན་མ་ལྔ་པ་སྟེ་སྔ་མ་བཞི་ནི། ཅུང་ཟད་གཡོ་བའོ། །
-197-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
དེ་ལྟར་ན་མཚན་མ་ལྔ་མཐོང་བའི་རྣལ་འབྱོར་འདི་ནི་བཟུང་བའི་ཡན་ལག་ཡིན་
ལ༑ སྐབས་འདིར་རྣལ་འབྱོར་པའི་ལམ་འདི་ལ་ལེགས་པར་འབད་རིགས་ཏེ།
མཚན་མ་ལྔ་པོ་དེ་རྫོགས་པ་ཡིས་ནི་མི་གནས་མྱ་ངན་འདས་པ་འོད་གསལ་ཐོབ་
ངེས་པའི་ཕྱིར་རོ། །
གསུམ་པ་ལ་རྗེས་དྲན་གྱི་གཞི་སྒྲུབ། དེ་ལ་དམིགས་པའི་
རྗེས་དྲན་དངོས་སོ། །དང་པོ་ནི་གོ་རིམ་དེ་ལྟར་ནོར་བུའི་ཐིག་ལེ་དེ་ལ་མཚན་མ་
ལྔ་མཐོང་བར་བྱས་ནས་བྱའོ། །དགོས་ཆེད་ནི་མཚན་མ་ལྔ་འཁོར་བའི་དོན་ནམ་
འབྲས་བུ་ལྷ་དང་ཕྱག་མཚན་ལ་སོགས་པ་སྣང་བ་འབྱུང་བ་དེས་སྣང་བ་ཐམས་
ཅད་ལ་ཁྱབ་པར་བྱ་བའི་ཕྱིར་ཏུའོ། །ཚུལ་ནི་རང་གི་རྡོ་རྗེའི་ལམ་སྟེ་བུ་ག་ནས་
ཐིག་ལེ་དེ་ནམ་མཁའི་ཁམས་ཐམས་ཅད་དུ་སྤྲོ་བར་བྱ་ཞིང་སྤྲོས་པ་དེ་ལས་སྔོན་
མཉམ་གཞག་གི་ཚེ་མཐོང་བའི་ལྷ་སྐུའམ་ཕྱིས་འཆད་འགྱུར་གྱི་སྣང་བ་རྣམས་སོ་
སོར་སྐྱེད་པར་བྱའོ། །གཉིས་པ་ལ་ལྷ་བསྐྱེད་ཆོག་མེད་པར་དང་། བསྐྱེད་ཆོག་
དང་བཅས་པ་དང་། ལྟ་བས་སྟོང་ཉིད་དུ་དང་། རིག་མས་བདེ་ཆེན་དུ་རྗེས་དྲན་
པའོ༑ ༑དང་པོ་ལ་མིང་ནི་སངས་རྒྱས་སོགས་ཁྲོ་བོ་རྗེས་དྲན་གྱི་བར་ལྔའོ། །དོན་
ནི་རིམ་པ་བཞིན་རྣམ་སྣང་སོགས་གསུམ་རེ་རེ་བ་དང་། རིམ་འབྱུང་དང་སོགས་པ་
དོན་གྲུབ་དང་སྤྱན་སོགས་རྣམས་དང་གཤིན་རྗེ་སོགས་སོ། །
གཉིས་པ་ལ་དམ་ཚིག་རྗེས་དྲན་ས་བོན་ཕྱག་མཚན། དཀྱིལ་འཁོར་
རྗེས་དྲན་དམ་ཡེ་ཚང་མ། སྐུ་སོགས་ རྗེས་དྲན་རྡོ་ རྗེ་གསུམ་སྒྲུབ། སྤྱི་གཟུགས་
རྗེས་དྲན་རྒྱུ་འབྲས་རྡོ་རྗེ། དམ་ཚིག་རྗེས་དྲན་མཆོད་བསྟོད་བདུད་རྩིའོ། །དང་པོ་
ནི་ དེ་ བཞིན་ སོགས་ ཏེ། རྗེས་ སུ་ ཆགས་ པའི་ ཆོ་ ག་ མཁའ་ གསང་ བྱིན་ གྱིས་
-198-



ཞལ་ལུང་གྲོལ་ཐིག་གི་རྣམ་བཤད་ཉུང་ངུ་རྣམ་གསལ།
བརླབས་སྙོམས་པར་ཞུགས་ཏེ་ང་རྒྱལ་བཟུང་ནས་རྒྱལ་བ་སྤྱན་དྲངས་ཏེ་མངལ་དུ་
ཞུགས་པ་ཞུ་བའི་ཐིག་ལེ་ས་བོན་གྱིས་མཚན་པ་བསྒོམ་པའོ། །
གཉིས་པ་ནི་ཆོ་ག་གཉིས་པ་ཐིག་ལེ་དེ་རྟེན་དང་བརྟེན་པར་བསྐྱེད་པ་
དང་༑ སྤྲོ་བ་ལ་སོགས་པའི་དཀྱིལ་འཁོར་སྤྲོ་བསྡུ་བྱས་ནས་གནས་སུ་བཀོད་པ་
ལ་ཡེ་ཤེས་པ་བཞུགས་པའོ། །
གསུམ་པ་ནི་སྐུ་སོགས་གསུམ་སེམས་ཅན་རྣམས་དྲན་པ་ནི།
གནས་གསུམ་དུ་སྐུ་སོགས་གསུམ་སྒོམས་པའི་རྡོ་ རྗེ་གསུམ་ གྱི་སྤྲོ་བསྡུ་ལས་
སེམས་ཅན་ཐམས་ཅད་རྡོ་རྗེ་གསུམ་དུ་སྨོན་ཞིང་དྲན་པའོ། །
བཞི་པ་ནི་དེ་བཞིན་སོགས་ཏེ་བར་སྣང་གི་སེམས་བབས་པ་
ལས་ཡེ་ཤེས་ལྔའི་རྒྱུ་རྡོ་རྗེ་འཛིན་པ་དང་། བར་དོ་ཞུགས་པས་ཞུ་བ་གླུས་བསྐུལ་
ནས་རང་གི་ལྷ་སོགས་རྙེད་པ་སྟེ། ལོངས་སྤྱོད་བཞི་ནི་བསྙེན་སྒྲུབ་བཞིའོ། །
ལྔ་པ་ནི། དམ་ཚིག་སོགས། གསུམ་པ་ནི། ཤེས་རབ་སོགས་སོ། བཞི་པ་
ནི༑ ཞེས་སྡང་སོགས་གསལ་བྱེད་པ་སྟེ། དེ་རྣམས་རྗེས་སུ་དྲན་པའི་ཡན་ལག་གོ།
རིག་མ་ལ་བསྙེན་སོགས་བར་མའི་ཞེས་ཏེ་གཞན་རྣམས་གོ་སླའོ། །
གསུམ་པ་སྤྲུལ་པའི་ཐིག་ལེ་ལ་གནས་བཞིར་ཕྱག་རྒྱ་བཞི་སོགས་དགོད།
རླུང་ཆེན་བཞི་ལ་རྡོར་བཟླས་སྦྱང་། ཞག་རེའི་བཟླས་གྲངས་ངེས་པ་བཤད། དེ་ཡི་
དངོས་ཀྱི་འབྲས་བུ་བསྟན། དེ་ཉིད་བཟླས་པའི་མཆོག་ཏུ་བསྒྲུབ། འོན་ཀྱང་གཞན་
ལ་བརྙས་པ་སྤངས། དེ་ལ་འབད་པར་ནན་གྱིས་གདམས། ཞེས་པ་བདུན་ལས་
དང་པོ་ནི། དེ་ལྟར་སྟོང་བ་དང་བཟུང་བ་དང་དྲན་པའི་ཡན་ལག་གསུམ་སོགས་
ནས་ཡུལ་སོགས་བཤད་རིགས་ཏེ། སྐབས་སུ་བབས་པས་སོ། །འཆད་འགྱུར་འདི་
-199-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ལ་སྤྲུལ་པའི་ཐིག་ལེར་བརྗོད་པའི་རྒྱུ་མཚན་ཡོད་དེ། །ཐིག་ལེ་དེ་ཉིད་ནོར་
སོགས་ནའོ། །རང་གི་སྤྱི་བོའི་སོགས་ནས་ས་བོན་བསམ་ཞེས་པའི་བར་གོ་སླ་སྟེ།
གནས་དཔྲལ་མགྲིན་སྙིང་ཁ་དེའི་གོང་ནུ་མ་གཉིས་ཀྱི་བར་རྣམས་སུ། སྐུ་གསུང་
ཐུགས་དམ་ཚིག་རྡོ་རྗེ་སྟེ་ཕྱག་རྒྱ་བཞི་སྐུ་མདོག་ཕྱག་མཚན་སོགས་ཡོངས་རྫོགས་
རྣམས་ཀྱི་ཐུགས་ཀར་རང་རང་གི་མཚན་མ་འཁོར་པད་རྡོ་རྗེ། རལ་གྲིའམ་རྡོ་རྗེ་
སོགས་ཀྱི་སྟེང་རྣམས་སུ་རིམ་པ་བཞིན། རླུང་དུད་ཁ། ཆུ་དཀར་པོ། མེ་དམར་པོ།
ས་སེར་པོ་རྣམས་དབྱིབས་ཟླ་གམ། ཟླུམ་པོ།གྲུ་གསུམ་གྲུ་བཞི་རྣམས་ཀྱི་ལྟེ་བར་
ཟླ་བ་ལ་གནས་པའི་ཨོ་དཀར་བའོ། །ཨདམར་གནས། ཧཱུྃ་ སྔོན་ འགྲོ་ བའི་
རྣམ་པ་ཅན་དང་། མཾ་ཧཱུྃ་སོགས་ནི། འབྱུང་འཇུག་གནས་པ་ལས་གྲོལ་བས་མི་
གཡོ་བར་གནས་པ་རྣམས་གསལ་བར་དགོད་པའོ། །
གཉིས་པ་ལ། མདོར་བསྟན་ནི། དེ་ལྟར་ཨོ་ཨཱཧཱུཾ་མཾ་རྣམས་རིམ་བཞིན་
ལས་དང་ཆོས་དང་ཕྱག་རྒྱ་ཆེན་པོ་དང་དམ་ཚིག་ཏེ་ཕྱག་རྒྱ་བཞི་ཆེན་དང་བདག་
ཉིད་འགྲོལ་བར་བྱས་ཏེ་བསྒོམས་ནས་སུ་འཆད་འགྱུར་གྱི་རིམ་པ་འདི་ཡིས་རྡོ་རྗེ་
བཞི་དབྱེར་མེད་ཅིང་རླུང་སེམས་སོ་སོར་མི་ཕྱེད་པ་མི་ཤིགས་པའི་རྡོ་རྗེའི་བཟླས་
པ་རབ་ཏུ་བྱའོ། །རྒྱས་བཤད་ལ། གཡས་གཡོན་སོ་སོ་ནས་འབྱུང་བ་རླུང་དང་ཆུའི་
གཡས་གཡོན་ཆ་མཉམ་ནས་འབྱུང་བ་མེ་དང་སའི། ལྡང་འཇུག་གནས་གསུམ་
ལས་གྲོལ་བ་མ་ནིང་གི་བཟླས་པའོ། །དང་པོ་ནི། སྣ་བུག་གཡས་གཡོན་སོགས་
ཏེ༑ གཡས་རྐྱང་པ་ནས་མཉམ་གནས་རླུང་གི་རླུང་ཁ་དོག་དུད་ཁར་རྒྱུ་བ་ལ་
སེམས་གཏད་ཅིང་དེ་ཡང་དཔྲལ་བའི་རླུང་དང་ངོ་བོ་གཅིག་པར་མོས་ནས། ཕྱིར་
འབྱུང་བ་ཧཱུྃ་དང་། ནང་དུ་འཇུག་པ་ཨོ་དང་། ཁོང་དུ་གནས་པ་ཨཱའི་རང་གདངས་
-200-



ཞལ་ལུང་གྲོལ་ཐིག་གི་རྣམ་བཤད་ཉུང་ངུ་རྣམ་གསལ།
སུ་གནས་པ་ལ་ཐོག་མར་སེམས་གཏད་ནས་ངེས་པར་བྱ་ཞིང་། ངེས་ནས་ཧཱུྃ་སྤྲོ་
བའི་རྣམ་པ་ཅན་གྱིས་སྣང་སྲིད་ཀྱི་ཆོས་ཐམས་ཅད་ཀྱི་དྲི་མ་སྦྱངས་བདུད་རྩི་ཟླ་བ་
ཞུ་བ་ལྟ་བུ་གཅིག་ཏུ་འདུས་པ། ཨོ་འོང་བའི་རྣམ་པ་ཅན་གྱི་ནང་དུ་ཞུགས་རང་
རྒྱུད་ཀྱི་བག་ཆགས་བཀྲུས་ནས་དག་པའི་བདུད་རྩིའི་རྣམ་པ་དེ་ཨཱདེ་ལ་གཞུག་
ཅིང་༑ ཨཱགནས་པའི་ངོ་བོ་ལ་སེམས་བཞག་སྟེ་གནས་པའི་རང་གདངས་ཇི་ཙམ་
ཡོད་པ་ལ་སེམས་མ་ཡེངས་པར་བྱས་པས་ཤུགས་ཀྱིས་གནས་པ་རིང་དུ་འགྲོ་ཡི་
དང་པོ་ནས་གནས་པ་རིང་བ་བྱེད་མི་དགོས། འོན་ཀྱང་ཨཱདེ་ལ་ལྷའི་དེ་བཞིན་
ཉིད་ཟབ་གསལ་གཉིས་མེད་ཀྱི་ཡེ་ཤེས་དང་ངོ་བོ་གཅིག་ཏུ་བཟུང་བ་སེམས་དལ་
བུ་དལ་བུས་བྱས་པས་མཐར་དངོས་པོ་མེད་པའི་གནས་འོད་གསལ་དུ་འཇུག་པར་
འགྱུར་རོ། །དེ་བཞིན་དུ་ལྡང་འཇུག་གནས་པའི་བྱེད་ལས་དེ་རྣམས་ཁྱད་མེད་དུ་
བྱས་ནས་གཡོན་པ་ནས་སྲོག་འཛིན་ཆུའི་སོགས་སྔ་མ་ཇི་བཞིན་བྱའོ། །
གཉིས་པ་ནི། རླུང་གྱེན་རྒྱུ་ནི་སྣ་བུག་གཉིས་ཀ་སོགས། ཤེས་
པར་བྱ། དེ་བཞིན་དུ་ཐུར་སེལ་ནི་སྣ་བུག་གཉིས་ཀ་སོགས། རབ་ཏུ་བཟུང་བ་ཡང་
སྔར་བཞིན་ནོ། །
གསུམ་པ་ནི་དེ་ལྟར་དཀྱིལ་འཁོར་བཞི་ལ་རྡོར་བཟླས་བྱས་
པས་འཇུག་སོགས་ལས་གྲོལ་བའི་རླུང་དབུ་མར་གཡོ་མེད་དུ་གནས་པ་འབྱུང་ལ་
དེ་ལ་ལེགས་པར་སེམས་བཟུང་བ་ནི་མ་ནིང་ངམ་ཡེ་ཤེས་ཀྱི་བཟླས་པ་སྟེ།
འཕགས་ལུགས་པའི་སེམས་དབེན་ཞེས་གྲགས་པ། ཀུན་རྟོག་ལས་གྲོལ་བའི་
ཡེ་ཤེས་རྙེད་པར་གྱུར་བ་ལ་སོམ་ཉི་དང་ཡིད་གཉིས་ཅུང་ཟད་ཀྱང་མ་བྱེད་ཅིག་
ཅེས་གདམས་སོ། །
-201-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
གསུམ་པ་ནི། དེ་ལྟར་རྡོར་བཟླས་བྱེད་པའི་རླུང་གི་རྣལ་འབྱོར་གྱི་
དབང་ཕྱུག་ཆེན་པོ་ཡིས་ཕྱག་རྒྱ་བཞི་སྦྲེལ་གྱི་བཟླས་པ་ནི། ཉིན་མཚན་དུ་བཟླས་
པ་བྱས་ན་གྲངས་མེད་དུ་འགྲོ་སྟེ། ཞག་རེ་ལ་ཁྲི་ཕྲག་གཉིས་དང་ཆིག་སྟོང་དང༌།
བརྒྱ་ཕྲག་དྲུག་དྲུག་དུས་ཐམས་ཅད་དུ་འགྲོ་བའི་ཕྱིར་ཏེ། ཞག་གཅིག་ལ་
དགུ་བརྒྱ་རྣམ་པར་སྒྲེས་པ་ཉི་ཤུ་རྩ་བཞི་རེ་འགྲོ་ཞིང་། དགུ་བརྒྱ་པོ་དེ་བཞིན་
གཤེགས་པ་རེ་རེའི་རླུང་ཡིན་པ་དེ་རེ་རེ་ལ་ལྷ་མོ་བཞི་བཞིས་ཕྱེ་བས་ཉིས་བརྒྱ་ཉི་
ཤུ་རྩ་ལྔ་རེ་འབྱུང་བའི་ཕྱིར་རོ། །འདིར་བཤད་རྒྱུད་རྡོར་ཕྲེང་དུ་གསུངས་པ་
འཕགས་ལུགས་པས་རིམ་ལྔ་སྤྱོད་བསྡུས་སུ་དྲངས་པ་ལྟར་གྱི་རྩ་བ་དང་ཡན་ལག་
གི་རླུང་གི་དབྱེ་བ་དང་མིང་འདོགས་དང་གཤེགས་པ་གཤེགས་མར་འབྱེད་ལུགས་
སོགས་འགྲེལ་པར་ཡང་མ་བྱུང་མོད་ཀྱི་དེ་ཙམ་ཞིག་དོན་ཐོབ་ཏུ་བྱས་ཤིང་དེར་
འཇུག་གནས་ལྡང་གསུམ་ཨོཾ་ཨཱ༔ཧཱུྃ་དང་སྦྱར་ཡང་འདིར་ལྡང་འཇུག་གནས་གསུམ་
ཧཱུྃ་ཨོཾ་ཨཱདང་སྦྱར་བ་ཤིན་ཏུ་གསལ་མོད། འདུས་པ་ལ་ཤིན་ཏུ་མཁས་པར་གྲགས་
པ་དག་གིས་ཀྱང་མ་ཕྱེད་དོ། །དེ་བཞིན་དུ་བྱང་ཆུབ་སེམས་དཔའི་འགྲེལ་པ་ལས་
ལྡང་འཇུག་གནས་གསུམ་ཨོཾ་ཨཱ༔ཧཱུྃ་དང་སྦྱར་ཏེ་གསལ་བར་གསུངས་པ་ཡང་བོད་
དུ་དགོངས་པ་གཞན་མ་བྱུང་ངོ༌། ། །
བཞི་པ་ནི། ཇི་སྐད་བཤད་པའི་རང་བཞིན་བཟླས་པ་འདི་ལ་ནི་
རྣལ་འབྱོར་པ་ཡིས་ཤིན་ཏུ་འབད་རིགས་ཏེ། འདིའི་རྣམ་པའི་སོགས་ཆུ་ཟླ་ལ་
སོགས་པར་ཐམས་ཅད་བདེན་སྟོང་དུ་ཤེས་ཤིང་ཕར་ཕྱིན་ཐེག་པའི་ས་བཅུའི་
དབང་ཕྱུག་རྣམས་དང་སྤངས་རྟོགས་ཀྱི་སྐལ་བ་མཉམ་པར་འགྱུར་བའི་ཕྱིར་རོ།།
ལྔ་པ་ནི། འདིར་བསྟན་བཟླས་པ་འདི་ནི་རང་བཞིན་གྱི་བཟླས་པ་ཞེས་བྱ་སྟེ།
-202-



ཞལ་ལུང་གྲོལ་ཐིག་གི་རྣམ་བཤད་ཉུང་ངུ་རྣམ་གསལ།
རྐྱེན་གྱི་བློས་མ་བཅོས་པར་ཐོག་མ་མེད་དུས་ནས་རང་བཞིན་ལྷུན་གྲུབ་དུ་ཡང་
དག་པ་ཕྱིན་ཅི་མ་ལོག་པར་རྟག་ཏུ་བཟློ་བའི་ཕྱིར་རོ། །དེ་ལྟར་ན་ཡང་འདི་ནི་
ཤིན་ཏུ་རྙེད་པར་དཀའ་སྟེ། བླ་མ་ཡང་དག་པར་མ་སྟེན་པར་རྟོགས་པར་ མི་
འགྱུར་བའི་ཕྱིར་རོ། །འདི་ཡང་དག་པར་ཤེས་ནས་ནི་ཕྱི་རོལ་གྱི་བཟླས་པ་ཆོས་
ཅན་ཡོངས་སུ་སྤང་བར་བྱ་སྟེ། རྫོགས་རིམ་སྒོམ་པའི་བར་ཆད་ཡིན་པའི་ཕྱིར།
བཟླས་པའི་ངོ་བོ་མ་ནིང་གི་བཟླས་པ་ནི། བཟླས་པ་ཆེན་པོའི་མཆོག་ཡིན་
སྟེ༑ མ་ཡིན་ན་རྡོ་རྗེ་འཆང་བ་སོགས་རབ་འདས་པ་དེས་ཀྱང་ངག་གི་བཟླས་པ་
མཛད་དགོས་པ་ལ་དེ་ངག་གིས་ཇི་ལྟར་བཟླས་པར་བྱེད་དེ་མི་བྱེད་པས་སོ། །རྒྱུ་
མཚན་དེ་བས་ངག་གི་བཟླས་བརྗོད་ལ་གཙོ་བོར་དམིགས་ཏེ། གླང་ཆེན་སོགས་ཅི་
ཞིག་བྱ་བ་དང་མཚུངས་པའི་ཕྱིར་རོ། །
དྲུག་པ་ནི། རྡོར་བཟླས་ཀྱི་དོན་དེ་ལ་གཙོ་བོར་གནས་སོགས་མི་
འགལ་ཏེ། གླང་སོགས་ལྟ་བུ་ཡིན་པའི་ཕྱིར་རོ། །
བདུན་པ་ནི། དེ་བས་ན་རྡོ་རྗེ་བཟླས་པའི་ཆོ་ག་མཆོག་འདི་ལ་
ནན་གྱིས་རབ་ཏུ་འབད་རིགས་ཏེ། འདི་ལ་འབད་པས་ཕྱག་རྒྱ་ཆེན་པོ་སོགས་ངེས་
པས་ནའོ། །དེ་ཡང་ངེས་ཏེ། བདེ་གཤེགས་ཐམས་ཅད་ཀྱི་རྡོ་རྗེ་བཞིའི་བྱིན་རླབས་
ཉིད་ནི་ངང་གིས་འོང་བས་ནའོ། །
གསུམ་པ་ནི་དེ་ལྟར་སོགས་བསྟན་ཟིན་པའོ། །
གཉིས་པ་དངོས་གཞི་སྣང་བཅས་ རྗེས་ གཞིག་སྒྱུ་མའི་ལུས། །
ཞེས་པ་ནི། གཙོ་བོར་སྔར་གྱི་སྙིང་ཁའི་མི་ཤིགས་པ་ལ་ནན་ཏན་དུ་བྱས་པའི་
མཐར་བསྡུད་རིམ་དང་སྤྲོ་རིམ་ཁྱད་པར་ཅན་ལ་སྦྱངས་པས་རྟགས་ལྔ་དང་འོད་
-203-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
གསལ་གྱི་མཐར་ཡེ་ཤེས་ཀྱི་སྐུར་ལྡང་ཚུལ་ཡིན་ལ། དེ་ལ་མི་ཤིགས་པ་ཡི་རང་
བཞིན་བཤད། དེའི་བོགས་འདོན་ཆོས་གསུམ་བསྒོམ། དེ་ནས་སྤྲོ་བསྡུ་ཚུལ་
བཞིན་བྱ། དེ་ལས་འབྲས་བུ་འགྲུབ་ཚུལ་བཤད། མི་ཤིགས་ངེས་ཚིག་སླར་ཡང་
བསྟན༑ ཞེས་པ་ལྔ་ལས་དང་པོ་ལ་ངོ་བོ། ངེས་ཚིག་གཞན་འཁྲུལ་ཚུལ། དེས་ན་
བསྒོམ་པར་བཤད་པའོ། །
དང་པོ་ནི། སྔར་བཤད་པའི་ཐིག་ལེ་ཁྱད་པར་ཅན་དེའི་ངོ་བོ་ནི། ཟབ་
གསལ་གཉིས་མེད་ཀྱི་གཞིའི་ཡེ་ཤེས་ཉིད་ཡིན་ནོ། །རྣམ་པ་ནི་ཀུན་རྫོབ་དུ་ཐིག་
ལེའི་གཟུགས་ཙམ་ལ་རྟེན་པའོ། ། །
གཉིས་པ་ནི་ཐིག་ལེའི་རྣམ་པར་གནས་ཀྱང་མི་ཤིགས་པ་ཞེས་བརྗོད་
པའི་རྒྱུ་མཚན་ཡོད་དེ། མི་གཡོ་བ་སྣོད་ཀྱི་འཇིག་རྟེན་རི་རབ་ལ་སོགས་དང་།
གཡོ་བ་བཅུད་དང་བཅས་པ་སྟེ། ཚངས་པའི་འཇིག་རྟེན་སོགས་ཐམས་ཅད་འཇིག་
རྟེན་འཇིག་པའི་ཚེ་རབ་ཏུ་མི་སྣང་ཡང་ཐིག་ལེ་འདི་འགོག་ཅིང་འཇིག་པར་མི་འ
གྱུར་ཞིང་རྒྱུ་སོགས་བྱེད་པའི་ཕྱིར་རོ། །
གསུམ་པ་ནི། ཐིག་ལེ་དེ་ལ་ཚངས་པ་ལ་སོགས་པ་ཕྱི་རོལ་པའི་སྐྱེ་
བོ་རྣམས་ཀྱིས་ནི་དེའི་རང་བཞིན་ཡང་དག་པར་མ་རྟོགས་ཤིང་ཅུང་ཟད་མཐོང་
བའི་ཕྱིར་ན། འཇིག་རྟེན་ཞིག་པའི་ཚེ་ཚངས་པ་ཞིག་ཀྱང་དེའི་སྒོ་ང་མ་ཞིག་པ་དེ་
ལས་འཇིག་རྟེན་འཆགས་པར་འཁྲུལ་པས་ཚངས་པ་འཇིག་རྟེན་གྱི་བྱེད་པོར་
འདོད་དོ། །
བཞི་པ་ནི་མི་ཤིགས་ཐིག་ལེ་འདི་རྒྱུད་ལས་ནན་གྱིས་བསྒོམ་པར་བཤད་
པའི་རྒྱུ་མཚན་ཡོད་དེ། །འདི་སྣོད་བཅུད་ལ་སོགས་པའི་ཆོས་རྣམས་ཀྱིས་མི་སྒུལ་
-204-



ཞལ་ལུང་གྲོལ་ཐིག་གི་རྣམ་བཤད་ཉུང་ངུ་རྣམ་གསལ།
ཞིང་མི་སྐྱོད། མེ་ཆུ་ལ་སོགས་པ་གང་གིས་ཀྱང་མི་ཤིགས། ཇི་སྲིད་འདི་ནི་ལུས་
ལ་དྲི་བཅས་སུ་གནས་པས་ལས་དང་ལས་མིན་རྣམས་རབ་ཏུ་བྱེད་པའི་རྒྱུར་
འགྱུར་ཡང་། ལམ་གྱིས་ཀྱང་རྒྱུན་མི་ཆོད་པས་བརྟན་པོ་འཇིག་པ་རྣམས་སྤངས་
པའི་ཐིག་ལེ་ཡིན་པའི་ཕྱིར་སྤྱིར་རྒྱུད་སྡེ། དགོས་འདི་དང་སེམས་འགྲེལ་ཆེན་པོ་
རྣམས་མཐོང་བཞིན་དུ་བདེ་བཤེགས་སྙིང་པོ་མ་ཡིན་དགག་ལ་ཇོ་ནང་པའི་ལྟ་ངན་
དུ་འཛིན་པའི་མཁས་པ་དག་གི་བློ་གྲོས་ནི་རེ་མཚར། །
གཉིས་པ་ལ། རྟེན་བསྐྱེད་ རིམ། བརྟེན་པ་རྫོགས་ རིམ་མོ། །དང་པོ་ནི་
ཚངས་སོགས་ཤེས་བྱས་ནས། ཅི་སྟེ་ལམ་འདི་དག་གི་ཚེ་བློ་ནུས་ཆེ་རུ་སོང་བས་
ཡུད་ཙམ་གྱི་རྣལ་འབྱོར་རྫོགས་པར་འགྱུར་བ་མ་གཏོགས། བསྙེན་སྒྲུབ་ཆུང་
འབྲིང་ཆེན་པོའི་ཡན་ལག་བཅུ་གཉིས་མཐའ་དག་བསྒོམ་པར་མི་བཞེད་པས།
ལུགས་འདི་བསྐྱེད་རིམ་ལ་རྫོགས་རིམ་གྱིས་རྒྱས་འདེབས་པར་གྲགས་པ་ཡང་
འདི་ལ་དགོངས་པས་ རྗེ་བཙུན་ཆེན་པོ་གྲགས་པ་རྒྱལ་མཚན་གྱིས་ཚུལ་དེ་ནི་
བདག་གིས་མ་གོའོ་ཞེས་གསུང་པ་ནི་གཞུང་འདི་ལ་ཞིབ་ཏུ་མ་དཔྱད་པར་གསལ་
གཉིས་པ་ལ་སྔར་བཞིན། སྦྱངས། བསྡུས། བསྐུལ་ གསུམ་ ལས་
དང་པོ་ནི་འཆད་འགྱུར་གྱི་རིམ་པ་འདི་ཡིས་སོགས་ནས་རྣམ་པར་གསལ་བཅས་
ཞེས་པའི་བར་ཏེ་གོང་དུ་ཇི་ལྟར་བཤད་པ་བཞིན་ནོ། །གཉིས་པ་ནི་སྙིང་གའི་ཐིག་
ལེ་དེ་ལས་ཀྱང་ཞེས་པ་ནས། ཡེ་ཤེས་ཀྱི་ངོ་བོ་ཡིན་པ་ལ་འོད་ཟེར་དཔག་མེད་
སྣང་བའི་ངོ་བོར་བསྒོམ་པར་བྱའོ་ཞེས་པའི་བར་ཡང་སྔར་བཞིན་ནོ། །
གསུམ་པ་ནི། ཐེག་ལེ་དེའི་འོད་ཀྱི་རང་གི་གནས་རལ་གྲིའམ་རྡོ་རྗེ་ལ་
-205-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
སོགས་པ་སྣང་ཞིང་གསལ་ སོགས་ཏེ། ནང་ གསལ་བཞག་ཞེས་པའང་སྐབས་
འདིར་ནང་གི་ཐིག་ལེ་བཅུ་དྲུག་བསྡུ་བ་དེ་དོར་ནས་ཏེ་མདོར་ན་ཐིག་ལེའི་ནང་དུ་
ཡང་རྟེན་དང་བརྟེན་པ་སེམས་པ་སུམ་རྩེག་ནི་སྐབས་འདི་རྣམས་སུ་ནམ་ཡང་བྱ་
ལ་སྤྲོ་ཞིང་ནུས་ན་ཐིག་ལེ་ནང་མ་དེའི་ནང་དུ་ཡང་དེ་བཞིན་ཏེ། བཀའ་གདམས་
པའི་ཐིག་ལེ་བཅུ་དྲུག་དུ་གྲགས་པ་རྣམས་འདི་དག་ལ་རྟེན་ནས་ཇོ་བོ་ཆེན་པོས་
ཐུགས་དམ་དུ་མཛད་པའི་རིགས་འགྲོས་སུ་སྦྱར་བས་ཁུངས་ཤིན་ཏུ་བཟང་བའི་
ཕྱིར་ན་ཕྱོགས་རེའི་མིག་ཅན་དག་གི་བློར་མི་ཤོང་བ་ནི་བློའི་ར་བ་ཤིན་ཏུ་དོག་
པར་ཟད་དོ། །དེ་ལྟར་བསྐུལ་ནས་སྙིམ་ཚུལ་ཡང་སྔ་མ་བཞིན་ལས། ཡེ་ཤེས་ལྔ་
པོ་ཀླུ་ཞེས་པའི་ཀ་དང་ཥ་དང་ར་དང་ཨུ་དང་མ་རྣམས་འདུས་པའི་ཡིག་འབྲུའི་རྣམ་
པར་བསྡུ་བ་ནི་འདིའི་ཁྱད་ཆོས་སོ། །གུར་སོགས་ནི་བསྲུང་འཁོར་ཏེ་དེར་སྣོད་
བཅུད་སངས་རྒྱས་ཐམས་ཅད་ཞུགས་པའོ། །
གསུམ་པ་ལ་བསྡུས་སྤྲོས། བསྡུ་གསུམ་ལས། །དང་པོ་ནི་དེ་བཞིན་སོགས་
ཏེ༑ ཆོས་དབྱིངས་ནི་བསྲུང་འཁོར་ནང་གི་ཆོས་འབྱུང་ངོ༌། །བདག་ནི་ཕྱིའི་དམ་
ཚིག་སེམས་པའོ། །ཡེ་ཤེས་སེམས་དཔའི་གནས་ནི་དེའི་ནང་གི་ཐིག་ལེའོ། །དེ་
ཡང་དེའི་ནང་གི་བསྲུང་འཁོར་ནས་དམ་ཚིག་སེམས་དཔའ་ལྷ་བཅུ་དགུའི་བར་གྱི་
འཁོར་ལོ་ལ་བསྡུ། དེ་ཡང་རང་ནང་གི་ཡེ་ཤེས་སེམས་དཔའ་ལ་བཞུགས་པར་བྱ་
ཞིང་དེ་ཡང་མི་སྣང་བར་བྱས་ནས་ཏིང་ངེ་འཛིན་སེམས་དཔའི་རྟེན་རལ་གྲི་སོགས་
ཀྱི་མཚན་མ་འབའ་ཞིག་ལ་རྩེ་གཅིག་ཏུ་དམིགས་པར་བྱ་ཞིང་། །མཚན་མ་དེ་ཡང་
སོགས་བཟུང་སྟེ། དཀྱིལ་འཁོར་སུམ་རིམ་ཡོད་ན་ཐིག་ལེ་དེ་ལ་ཡང་ནི་ནང་གི་
བསྲུང་འཁོར་སོགས་ཀྱི་རྟེན་དང་བརྟེན་པའི་ཚོགས་ཀུན་རིམ་གྱིས་རབ་བསྡུས་
-206-



ཞལ་ལུང་གྲོལ་ཐིག་གི་རྣམ་བཤད་ཉུང་ངུ་རྣམ་གསལ།
ནས་རང་སྣང་ནང་གི་ཐིག་ལེ་སོགས། ཡང་དང་ཡང་དུ་ཐིག་ལེ་ལ་རྩེ་གཅིག་ཏུ་
ཞུགས་ པར་ བྱའོ། །གཉིས་པ་ནི། ཡང་ནི་ཐིག་ལེ་དེ་ལས་ སེམས་ ཕྱིར་ཕྱུང་སྟེ་
སོགས་ཁམས་གསུམ་སྣོད་བཅུད་སྣང་བར་བྱའོ། །
གསུམ་པ་ནི་དེ་ནས་ཡང་ནི་སོགས། །བཞག་པར་བྱའོ། ། །
བཞི་པ་ལ་གནས་སྐབས་ཀྱི་དང། །མཐར་ཐུག་གི་འབྲས་བུའོ། །དང་པོ་ནི་
རང་གི་དབང་པོ་ཐིག་ལེ་དེར་ཚུལ་དེ་ལྟར་བཟུང་བས་ཐོག་མར་མཚན་མ་ལྔ་པོ་
འབྱུང་བར་འགྱུར་ཏེ། རྐྱེན་སའི་སོགས་རིམ་གྱིས་ཅུང་ཟད་ཞུགས་པའི་རྟགས་སུ་
གནས་པ་ནི་སྨིག་རྒྱུ་སོགས་སྣང་བ་ལྔ་པོ་འབྱུང་བའི་ཕྱིར། རྡོ་རྗེ་སེམས་དཔའ་
ཞུགས་ཕྱིར་རོ་ཞེས་པ་སྔ་མའི་སྒྲུབ་བྱེད་ལྟར་སྣང་ཡང་། རྡོ་རྗེ་སེམས་དཔའ་ནི་
རླུང་སེམས་ཙམ་ལས་གྲུབ་པའི་སྒྱུ་ལུས་འགྲུབ་སྟེ། ལམ་གྱི་འོད་གསལ་གཞིའི་
འོད་གསལ་དུ་ཞུགས་པ་དངོས་ཀྱི་དང་པོ་ཡིན་པའི་ཕྱིར་རོ། །
གཉིས་པ་ནི། དེ་ལྟར་ཐིག་ལེ་སོགས་ཚེ་ལུས་གླལ་བ་སོགས་རྣལ་འབྱོར་
པ་དེ་ལ་བྱུང་བ་གང་གི་ཚེ་ན། ཐིག་ལེ་ལ་སེམས་ཡང་དག་སྤྲོ་བར་བྱས་ཏེ་གོང་མ་
བཤད་ཟིན་པའི་རིམ་པས་སྤྲོ་བསྡུས་ཀུན་ཁྱབ་པར་བྱས་ལ། འཕགས་ལུགས་ལ་
རིལ་འཛིན་རྗེས་གཞིག་གིས་སྒྱུ་ལུས་འོད་གསལ་དུ་འཇུག་ཚུལ་དང་འདྲ་བ་འདི་
ནི་ལེགས་པར་གོམས་པར་བྱས་པས་མི་གནས་པའི་མྱ་ངན་ལས་འདས་པ་ཞེས་བྱ་
བ༑ མདོ་སྔགས་ཀྱི་ཐབས་ཀུན་གྱི་སྒྲུབ་བྱ་མཆོག་དོན་གྱི་འོད་གསལ་དང་དག་
པའི་སྒྱུ་ལུས་སློབ་པའི་ཟུང་འཇུག་གམ་སླུ་མེད་ཀྱི་སྐུ་དང་། རྡོ་རྗེ་འཆང་བ་ཆེན་པོ་
མི་སློབ་པའི་ཟུང་འཇུག་གམ་འབྲས་བུའི་སྐུ་འཐོབ་པར་འགྱུར་རོ། །
ལྔ་པ་ནི། དེ་ལྟ་བུའི་ཟབ་ལམ་འདི་ནི། རིམ་པ་གཉིས་པ་སྒོམ་པའི་ཐབས་
-207-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ཀྱི་ནང་ནས་མི་ཤིགས་པའི་ཐིག་ལེ་སྒོམ་པ་ཞེས་བྱ་བར་བཤད་དེ། །གཞིའི་ལྷན་
ཅིག་སྐྱེས་པའི་ཡེ་ཤེས་འབའ་ཞིག་གི་དབང་དུ་བྱས་ནས་དེ་ཉིད་མངོན་དུ་བྱེད་
ཐབས་ཡིན་པའི་ཕྱིར་རོ། ། །
གསུམ་པ་ལ། ངེས་པ་བསྐྱེད་ཐབས་མཚན་གྱི་རྣམ་གྲངས། སྤྲོ་
བ་འཕེལ་ཐབས་འབྲས་བུའི་ཆེ་བ། མྱུར་དུ་སྒྲུབ་ཐབས་སྤྱོད་པའི་ཆོ་ག་ལམ་གྱི་
ཕན་ཡོན་རྒྱ་ཆེར་བཤད་པའོ། །དང་པོ་ལ། བསྟན་བཤད་བསྡུ་བའོ། །དང་པོ་ནི།
ཆོས་ཉིད་དེ་བཞིན་ཉིད་དུ་སྒྲགས་པ་ཟབ་གསལ་གཉིས་མེད་ཀྱི་ཡེ་ཤེས་དེའི་
མཚན་གྱི་རྣམ་གྲངས་མདོ་རྒྱུད་ལས་འབྱུང་བ་བཤད་པར་བྱ་སྟེ། དེ་ནི་དཔག་མེད་
དམ་པ་བྱང་ཆུབ་སེམས་པའི་ཐོབ་བྱ་ཕུན་སུམ་ཚོགས་པ་སྟོབས་སོགས་རྣམས་ནི་
དེ་ལ་དམིགས་ནས་བསྒོམས་པས་ཡང་དག་པ་ཕྱིན་ཅི་མ་ལོག་པ་སྐྱེ་བར་འགྱུར་
བའི་ཕྱིར་དེ་ཡང་སྔར་བཤད་པ་དེ་ལྟར་བཤད་པའི་ཆོ་ག་རྣམ་པར་བཤད་ཟིན་
ནས་རྣམ་གྲངས་འཆད་པ་སྐབས་སུ་བབ་པས་སོ། །འདིར་མདོ་རྒྱུད་ནི། ཤེར་ཕྱིན་
གྱི་མདོ་དང་། གསང་བ་དབུ་རྒྱན་གྱི་རྒྱུད་ལ་སོགས་པའོ། །རྒྱས་བཤད་ལ།
གཞིའི་དང་། བྱེད་པ་དང་། བདག་པོའི་སྒོ་ནས་བཤད་པའོ། །དང་པོ་ནི། འདིར་
བསྟན་གཞིའི་གནས་ལུགས་ཟབ་གསལ་གཉིས་མེད་ཀྱི་ཡེ་ཤེས་འདི་ལ་མདོ་རྒྱུད་
དུ་མཚན་གྱི་རྣམ་གྲངས་དུ་མས་གསུངས་ཏེ། གཙོ་བོར་ཤེར་ཕྱིན་གྱི་མདོ་ལས། དེ་
བཞིན་ཉིད་ནས་སྨོན་པ་མེད་པའི་བར་གྱིས་གསུངས་པའི་ཕྱིར། དེ་ཡང་གནས་
ཚུལ་ཇི་ལྟ་བ་བཞིན་ཡིན་པས་དང༌། ཕྱིན་ཅི་མ་ལོག་པའི་མཐར་ཐུག་པས་དང་།
རྟོག་གེས་བསམ་དཀའ་བའི་རྒྱུ་ཡིན་པས་དང་། ཆོས་རྣམས་ཀྱི་གནས་ལུགས་ཡིན་
པས་དང་། ཆོས་ཀྱི་སྐྱོན་བདག་གཉིས་མེད་པས་དང་། ངོ་བོ་རྒྱུ་འབྲས་ཀུན་
-208-



ཞལ་ལུང་གྲོལ་ཐིག་གི་རྣམ་བཤད་ཉུང་ངུ་རྣམ་གསལ།
བཏགས་ཀྱི་དབེན་པས་ན། དེ་བཞིན་ཉིད་ནས་སྨོན་མེད་ཀྱི་བར་རོ། །གཙོ་
བོར་རྒྱུད་སྡེ་རྣམས་ནས་གསུངས་པ་ནི།ཉོན་མོངས་ཁུར་ཆེན་བོར་བྱེད་ནས་མངོན་
པར་བྱང་ཆུབ་པའི་བར་ཏེ། དམིགས་ནས་སྒོམས་པས་སྤང་བྱ་ཕྲ་མོ་ཡང་སྤོང་བས་
དང་༑ ཐོག་མའི་གསར་སྐྱེ་མེད་པས་དང་། ངོ་བོ་དྲི་མས་མ་གོས་པས་དང་། གཞི་
ལ་ཡེ་ཤེས་ལྔ་ཀ་ཚང་བས་སོ། །
གཉིས་ པ་ ནི། གཞན་ སེམས་ ཤེས་ པར་ བྱེད་ པ་ དངོས་ པོའི་
མཐར་ཕྱིན་པར་ཞེས་པའི་བར་ཏེ། འདི་ལ་དམིགས་ནས་ལེགས་པར་བསྒོམ་པས་
མངོན་ཤེས་ཐུན་མོང་དང་ཐུན་མོང་མིན་པ་ཀུན་འགྲུབ་པར་བྱེད་པའི་ཕྱིར་རོ། །
གསུམ་པ་ནི། རྫོགས་པའི་རིམ་པ་ཞེས་སོགས་ཏེ། བློས་མ་བཅོས་པ་དང་། ཡེ་
ཤེས་དམ་པའི་ངོ་བོར་མི་བསླུ་བ་དང་། ངོ་བོ་དྲི་མས་གཙང་ཞིང་དག་པའི་ཆོས་སྐུ་
དང་༑ ཕྲ་རགས་ཀྱི་སྒོ་ནས་མཆོག་དམན་ཀུན་གྱིས་སྒོམས་དགོས་པ་དང༌།
གཞི་ནས་དྲི་མ་མེད་པས་མཁའ་ལྟར་རྣམ་དག་སོགས་གསུམ་དང་། ལམ་གྱི་ཡེ་
ཤེས་སུས་ཀྱང་མི་འཇོམས་པ་དང་། བེམ་ཆོས་ཀྱི་དངོས་པོ་མེད་པ་དང་། སྒྱུ་
སོགས་བཅུ་གཉིས་ཀྱིས་མཚོན་པའི་སྒྱུ་ལུས་འབྱུང་བྱེད་དང་། ཡོན་ཏན་ཐམས་
ཅད་རང་ཆས་སུ་བཞུགས་པས་དཔལ་ཆེན་ནས་རྗེ་བཙུན་མན་ངག་ཆེན་པོས་བར་
དང་༑ ཀུན་གྱི་རྟོགས་དཀའ་བས་རྣ་བས་རྣ་བར་འཕོ་བྱེད་ནས། བརྗོད་ མེད་
སོགས་སོ། །
གསུམ་པ་ནི། མཚན་གྱི་རྣམ་གྲངས་དེ་འདྲ་སོགས་དེ་བཞིན་འདི་ཁོ་ན་ལ་
དགོངས་ནས་གསུངས་ཀྱི་གཞན་ནི་ཅི་ཡང་མ་གསུངས་སོ། །རྒྱུ་མཚན་དེ་བས་ན།
འདི་ལ་ལྷག་པར་དད་པ་སོགས་དེ་ཁོ་ན་ཉིད་འདི་བླ་མ་དམ་པའི་གསུང་གི་ཞལ་
-209-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ཤེས་ལ་ཡང་དག་པར་བཟུང་དགོས་ཏེ། སྤྱིར་ཤེས་དགོས་ལ་ཤེས་ཐབས་གཞན་
མེད་པས་སོ། །དེས་ན་གཞིའི་ཡེ་ཤེས་ཆོས་ཉིད་མེད་དགག་ལ་ངོས་འཛིན་པ་
རྣམས་ལ་འདི་བསྟན་པར་མི་བྱའོ། །སྙམ་དུ་དགོངས་སོ། །གཉིས་པ་ལ་གོམས་
པའི་ཕན་ཡོན་མདོར་བསྟན། གོམས་ཐབས་གཙོ་བོ་ངོས་བཟུང་འབྲས་བུའི་ཆེ་བ་
རྒྱས་པར་བཤད་པའོ། །དང་པོ་ནི། གཞིའི་གནས་ལུགས་དེ་ངོས་བཟུང་ནས་གོང་
མ་སྔར་བཤད་པའི་རིམ་པ་ཡིས་ཞེས་སོགས་སྒྲུབ་པའི་བདག་ཉིད་ཅན་རྡོ་རྗེ་
འཛིན་པར་འགྱུར་ཏེ། ཕར་ཕྱིན་གྱི་ས་དང་པོ་ནས་ས་གཉིས་པ་ལ་སོགས་པར་ནི་
འཕར་བ་ལྟར། ལས་དང་པོ་དང་ཡེ་ཤེས་ཅུང་ཟད་བབས་པ་སོགས་སུ་གྱུར་ནས་
གཞན་དོན་གཙོ་བོར་བྱེད་པ་འབྱུང་བའི་ཕྱིར། །
གཉིས་པ་ནི། བདག་ཉིད་ཅན་དེས་སོགས་ཏེ། སྒྲུབ་པའི་མཆོག་ནི།
ཉེ་རྒྱུ་ལས་ཀྱི་ཕྱག་རྒྱའོ། །དེ་ཡང་ལྷ་མོ་སོགས་ནི་འགུགས་སྔགས་དང་། མི་མོ་ནི་
ནོར་སྦྱིན་པ་སོགས་ཀྱིས་བཙལ་ཞིང་སྒྱུ་རྩལ་བསླབས། དབང་བསྐུར་ནས་སྨིན་
པར་བྱེད་ཚུལ་སོགས་རྒྱུད་ནས་ཇི་སྐད་གསུངས་པ་བཞིན་བྱས་ནས་ཡེ་ཤེས་ཀྱི་
མཁའ་འགྲོ་སོགས་ཀྱང་རང་གི་ནུས་པ་དང་སྦྱར་ནས་བརྩམས་པར་བྱ་ལ། དེ་ཡང་
དགེ་སློང་ལ་སོགས་པའི་སྤྱོད་ལམ་དང་བསྟུན་ན་བསྟན་པ་སྤྱི་ལ་གནོད་པས་ས་
ཕྱོགས་གཞན་དུ་སྨྱོན་པའི་བརྟུལ་ཞུགས་ཀྱིས་སྤྱད་པ་ལ་སོགས་པ་བྱའོ། །དུས་ནི་
ཟླ་བ་དྲུག་དང་། དེས་མ་གྲུབ་ན་ཡང་དྲུག་དང་། དེས་མ་གྲུབ་ན་ལྷ་སྒྲུབ་ཚུལ་ཞི་
བ་དང་། དབང་དང་། དྲག་ཤུལ་དང་ཕུར་གདབ་ ཀྱིས་སྒྲུབ་ཚུལ་སོགས་རྒྱུད་
ནས་གསུངས་པ་རྣམས་བྱས་པས་ངེས་པར་འགྲུབ་བོ། །
གསུམ་པ་ལ། གནས་སྐབས་ལམ་གྱི་དང་། མཐར་ཐུག་འབྲས་
-210-



ཞལ་ལུང་གྲོལ་ཐིག་གི་རྣམ་བཤད་ཉུང་ངུ་རྣམ་གསལ།
བུའི་ཆེ་བའོ། །དང་པོ་ནི། དེ་ཡིས་རྗེ་བཙུན་སོགས་ཏེ། གཞི་རྗེ་བཙུན་ཡི་གེ་མེད་
པ་ནས། སྒྲུབ་བྱ་མཆོག་གི་བར་དེ་ཉིད། ལམ་གོང་མ་སྔར་བཤད་པའི་རིམ་པ་
སོགས་བྱས་པས། སྔར་བཤད་པ་དེ་ལྟར་སྙོམས་འཇུག་གི་དུས་དེ་རུ་གཞིའི་
མཚན་ཉིད་ཀྱི་ཚུལ་སོགས་ཐོབ་པར་འགྱུར་རོ། །
གཉིས་པ་ལ། ངོ་བོ་དང་མཚན་གྱི་རྣམ་གྲངས་སོ། །དང་པོ་ནི། ལམ་ལ་
དེ་ལྟར་གོམས་པ་མཐར་ཕྱིན་པའི་རྗེས་དེ་ནས་དུས་མཐའ་མེད་འཁོར་བའི་བར་དུ་
ཟློག་མི་སྲིད་པའི་བདེ་བ་ཆེན་པོ་དབང་ཕྱུག་གི་ཡོན་ཏན་བརྒྱད་དམ་རོ་མྱང་བའི་
མཚན་ཉིད་བརྒྱད་དང་ལྡན་པའི་བདག་པོ་རྡོ་རྗེ་འཆང་བ་ཆེན་པོ་མཆོག་འགྲུབ་
པར་འགྱུར་རོ། །བརྒྱད་ནི་རྒྱུན་མི་འཆད་པ་དང་། སྡུག་བསྔལ་གཏན་ཟད་པ་དང་།
ཉེར་མཚེ་མཐའ་དག་ཞི་བ་དང་། གཞིའི་ཡེ་ཤེས་དང་ངོ་བོ་ཐ་མི་དད་པ་དང་།
འདོད་ཆགས་ཆེན་པོའི་མཐར་ཐུག་དང་། ཐེག་པ་མཐའ་དག་གི་སྒྲིབ་པ་ཟད་པ་
དང་༑ བདེ་ཆེན་ཡོངས་སུ་རྫོགས་པ་དང་། ཡིད་ཀྱི་རྙོག་པ་མ་ལུས་པ་སྤང་བ་
རྣམས་ནི་རྟག་པ་སོགས་བརྒྱད་དོ། །
གཉིས་པ་ནི། རྫོགས་པའི་རིམ་པ་སོགས་ཏེ། གླང་པོ་ཆེན་པོ་
དུལ་བའོ། །ཞེས་པའི་བར་ནི་གང་ཟག་གི་དང་འཁོར་བའི་མཐའི་ཕ་རོལ་སོན་
ཞེས་པ་ནས། སྐུ་སོགས་ཁམས་ཀུན་འགེངས་པའོ། །ཞེས་པའི་བར་ནི་ཡེ་ཤེས་
མཚན་གྱི་རྣམ་གྲངས་སོ། །མདོར་ན་ཡོན་ཏན་གོང་ན་གཞན་མེད་པ་དོན་ལ་ཡང་
དག་པར་གནས་པ་སྔར་བཤད་པ་དེ་ལྟར་བཤད་མ་ཐག་པ་དེ་རྣམས་ལ་སོགས་པ་
རབ་ཏུ་གྲགས་པ་སོགས་རྟོགས་པར་བྱའོ། ། །
གསུམ་པ་ལ། ངེས་དོན་སྔགས་ཀྱིས་ས་བཅུ་བསྟོད། དྲང་དོན་
-211-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ཕར་ཕྱིན་ས་བཅུ་སྨད། བསྐྱེད་རིམ་ཙམ་གྱིས་ཆོག་ཤེས་དགག ཐོབ་བྱའི་
མཐར་ཐུག་བསྡུས་ཏེ་བསྟན་པའོ། །དང་པོ་ལ། མདོར་བསྟན་ནི། གང་ གི་
གཟུགས་སོགས་ཡུལ་དྲུག་དང་ནང་རེག་འབྱུང་བཞིའི་ནུས་པས་ས་བཅུའི་རྟོགས་
པ་སྟེར་བའི་ནུས་པ་དང་རབ་ཏུ་ལྡན་པ་མཚན་ཉིད་གོང་དུ་བཤད་པའི་ལྷ་མོ་
སོགས་དེ་རྡོ་རྗེ་འཛིན་པ་དེ་ནི་ཡོན་ཏན་ཕུན་ཚོགས་དང་ལྡན་ཏེ། དེ་ཡིས་ནི་དགེ་
བའི་ས་བཅུ་གསུམ་ལ་གནས་པའི་སྒྲིབ་བྲལ་མཐར་ཐུག་དེ་དུས་བྱ་རྫོགས་ཀྱི་སྐད་
ཅིག་གིས་ནི་ཡང་དག་ཏུ་རྟོགས་ཤིང་ཐོབ་པར་བྱེད་པའི་ཕྱིར། རྒྱས་བཤད་ལ། ཕྱི་
རོལ་ཡུལ་དྲུག་གིས་བསྐྱེད་པའི་ས་དྲུག ནང་རེག་འབྱུང་བ་བཞིས་བསྐྱེད་པའི་
ས་བཞིའོ། །དང་པོ་ལ། གཟུགས་མཛེས་མིག་གི་བལྟས། སྒྲ་སྙན་རྣ་བས་ཉན། དྲི་
ཞིམ་སྣ་ཡིས་བསྣམས། རོ་མཆོག་ལྕེ་ཡིས་མྱངས། རེག་འཇམ་ལུས་ ཀྱིས་ རེག་
ཆོས་བཟང་ཡིད་ཀྱི་བསམ་པས་བསྐྱེད་པའོ། །དེ་དྲུག་ནི་ཕྲེང་བ་ཧ་ཏ་སོགས་ནས།
དྲུག་པར་ཤེས་བྱའི་བར་སྟེ། ཕྱག་རྒྱ་མོའི་གཟུགས་མཛེས་སོགས་ལ་བརྟེན་པ་སྟེ།
ནང་གི་རྣལ་འབྱོར་སྔར་བཤད་པ་ལྟར་གོམས་ནས་རྩ་རླུང་ཐིག་ལེའི་ནུས་པ་
མཐར་ཕྱིན་ན་ནི་རྒྱུ་དེ་དག་གིས་འབྲས་བུ་ས་དང་པོ་སོགས་དེ་དག་གི་རྟོགས་པ་
བསྐྱེད་ནུས་པར་གདོན་མི་ཟའོ། །
གཉིས་པ་ལ། ནང་རེག་གི་ས་ཆུ་མེ་རླུང་བཞིའི་ནུས་པས་བསྐྱེད་
པ་སྟེ། རྣལ་འབྱོར་པས་ཞེས་པ་ནས། བཅུ་པར་རབ་ཏུ་ཤེས་པར་བྱ་ཞེས་པའི་བར་
ཏེ་ཚིག་དོན་གོ་སླ་བས་འགྲེལ་པར་ཡང་མ་བཤད་ཅིང་ཤསྔ་གྲི་ཏ་གྲོཎ་སོགས་ནི་
ཆགས་པའི་སྒྲའམ་མིང་སྟེ་བོད་ན་མ་གྲགས་པ་ཇི་བཞིན་བཤད་པར་དཀའ་ཡང་
དོན་སླའོ། །འདིར་ཕུང་སོགས་བསྲེག་པར་གསུངས་པའི་བསྲེག་བྱ་ནི་འགྲེལ་པར་
-212-



ཞལ་ལུང་གྲོལ་ཐིག་གི་རྣམ་བཤད་ཉུང་ངུ་རྣམ་གསལ།
བླུན་པོའི་ཆོས་ཞེས་གསུངས་ཏེ། སེམས་འགྲེལ་རྣམས་ལས་རྡུལ་ཕྲ་རབ་ཀྱི་ཆོས་
ཞེས་པ་ལྟར་བེམ་ཆོས་ཕྲ་མོ་ལ་དགོངས་པས་སྔགས་ལམ་གྱི་ཐུན་མོང་མིན་པའི་
སྤང་བྱའོ། །དེ་ལྟར་སྔགས་ཀྱི་ས་བཅུ་པོ་དེ་ཡི་དང་པོར་སྦྱོར་བ་ཚོགས་བསག་གི་
འབྲས་བུ་དང་ཕྱིས་བདེ་སྟོང་གི་འབྲས་བུས་མདོ་ཕྱོགས་ལས་མཆོག་ཏུ་གྱུར་པ་
གོང་དུ་གསུངས་པའི་རོ་མྱང་བརྒྱད་པོ་འཐོབ་བོ། །གཉིས་པ་ནི། བདེ་གཤེགས་
བཅོམ་ལྡན་འདས་ཀྱི་སོགས་རྟོགས་ཤིང་རང་ལམ་གྱི་སྤངས་བྱ་མ་ལུས་པ་སྤངས་
ཀྱང་ད་དུང་བླ་དང་བཅས་པ་ཡིན་ཏེ། མདོ་ཕྱོགས་ཀྱི་སྤངས་གཉེན་དེ་ནི་བཤད་མ་
ཐག་པ་ཕྱག་རྒྱ་ལ་རྟེན་པའི་ས་བཅུ་དེ་འདྲའི་དོན་ཆེན་ལ་ཡང་དག་པར་འཇུག་
པར་མི་ནུས་པའི་གདུལ་བྱ་ཕལ་པ་རྣམས་ལ་རེ་ཞིག་དྲང་བའི་དོན་དུ་གསུངས་
པའི་ཕྱིར་ཏེ། དེས་བེམ་ཆོས་ཕྲ་མོའི་སྤང་བྱ་སྤོང་མི་ནུས་པ་དེ་བས་ནའོ། །
གསུམ་པ་ནི། སྔགས་ཀྱི་ཡང་བསྐྱེད་རིམ་རྐྱང་པས་མི་ཆོག་ཏེ། དེ་
ཉིད་དང་པོའི་རྣལ་འབྱོར་པ་བསྐྱེད་རིམ་ལ་རྟེན་དང་སོགས་མ་ཡིན་པའི་ཕྱིར་རོ།།
བཞི་པ་ནི། སྔགས་ལམ་རྫོགས་ པ་མཐར་ཐུག་གི་སངས་རྒྱས་འདི་ནི་
སྔགས་ལས་གསལ་བར་བཤད་དེ། རང་བྱུང་སོགས་བཤད་པའི་ཕྱིར་རོ། །
བཞི་པ་ལ། མཆོད་བསྟོད་འོས་པའི་རྒྱུ་མཚན། མཆོད་བསྟོད་འབྱུང་
བའི་ཚུལ། དེ་ལ་བརྙས་པའི་ཉེས་དམིགས་འབྱུང་བའི་རྒྱུ་མཚན། །དེ་འབད་པར་
གདམས་པའོ། །དང་པོ་ནི། དེ་ལྟར་སོགས་འཐུང་བར་བྱེད་པའི་རྣལ་འབྱོར་པ་དེ་
མཆོད་པར་འོས་ཏེ། དེ་ནི་སངས་རྒྱས་ཀྱི་སྲས། བྱང་ཆུབ་སེམས་དཔའི་གྲོགས་པོ།
རིགས་ འཛིན་ གྱི་གཙོ་བོ། མཁའ་ འགྲོ་ཀུན་གྱི་ཁྱོ་བོ། ཉན་ རང་ གི་འདྲེན་པ།
སེམས་ཅན་ཕལ་གྱི་རྗེ་བཙུན་ཡིན་པའི་ཕྱིར་རོ། །
-213-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
གཉིས་པ་ནི། དེ་ལས་སོགས་འགྲོ་བར་འགྱུར་ལ། དེ་ལ་དག་སོགས་འོས་
པའི་ཕྱིར་ན་དམན་མཆོག་ཀུན་གྱིས་མཆོད་བསྟོད་བྱེད་དོ། །
གསུམ་པ་ནི། དེ་ལ་བརྙས་བྱེད་སོགས་རྡོ་རྗེ་འཆང་ངས་སྤོངས་ཏེ། དེ་ནི་
སོགས་རྡོ་རྗེ་འཆང་དབང་ཡིན་པའི་ཕྱིར་རོ། །
་ ་ །
བཞི་པ་ནི། བརྙས་ན་ཉེས་དམིགས་འབྱུང་བའི་རྒྱུ་མཚན་ཡོད་དེ།
གཅིག་ཤེས་བརྙས་བྱ་དེའི་ལུས་ལ་རྡོ་རྗེ་འཆང་གནས་པའི་ཕྱིར་ན་མཆོད་སོགས་
འབྱུང་བའི་ཕྱིར་རོ། ། །
ལྔ་པ་ནི། སྒྲུབ་སོགས་གཟུང་བར་རིགས་ཏེ། དེ་གཟུང་སོགས་འཕོ་
བར་ཐེ་ཚོམ་མི་བྱ་བ་ཡིན་པའི་ཕྱིར་རོ། །
གཉིས་པ་ལ། བཤད་པར་དམ་བཅའ་དང་བཤད་པ་དངོས་སོ། །
དང་པོ་ནི། དེ་ལྟར་མཐོང་ཆོས་ལ་མྱ་ངན་ལས་འདའ་པའི་ཐབས་བཤད་ནས་ད་ནི་
བར་དོར་འདའ་བའི་ལམ་འཆི་ཁ་མ་འཕོ་བའི་རིམ་པ་འདི་ནི་ཡང་དག་དུ་ནི་
བཤད་པར་བྱ་སྟེ། །རྣལ་འབྱོར་པ་ཚེ་འདིར་ཐོས་བསམ་ལེགས་པའི་བྱ་བས་བྲེལ་
ནས་རིམ་གཉིས་སྒོམས་པས་སྐལ་བའི་སྣོད་ལྡན་འགའ་ཞིག་ལ་འདི་འཆད་པ་
སྐབས་སུ་བབ་པའི་ཕྱིར་འདི་ལ་རང་ཉིད་ཀྱིས་བྱིན་གྱིས་བརླབ་པ་ཞེས་བྱ་བའི་
མིང་གདགས་ཏེ། རང་ཉིད་ཀྱི་ཅུང་ཟད་གོམས་པ་དེ་ཉིད་འཆི་ཁར་རང་གིས་
ཉམས་སུ་མྱོང་བར་བྱེད་པའི་ལམ་ཡིན་པའི་ཕྱིར། །
གཉིས་པ་ལ། ལམ་གྱི་རང་བཞིན་དེའི་ཕན་ཡོན་ནོ། །དང་པོ་ལ། རྒྱུའི་
ཆོས་ གསུམ། འབྲས་བུའི་ ཆོས་ གསུམ་མོ། །དང་ པོ་ ལ་ བསྒོམ་པར་ གདམས།
སྒོམས་ཚུལ་དངོས་སོ། །དང་པོ་ནི། ཡུལ་ངོས་ནས་ཐ་སྙད་དུ་ཡུལ་ཇི་བཞིན་དུ་
-214-



ཞལ་ལུང་གྲོལ་ཐིག་གི་རྣམ་བཤད་ཉུང་ངུ་རྣམ་གསལ།
གནས་པའི་དེ་ཁོ་ན་ཉིད་འཆད་པར་འགྱུར་གྱི་རིམ་པ་འདི་ཡིས་བསྒོམ་པར་བྱ་བ་
འདི་ཡང་གང་ཟག་གང་རུང་རུང་གིས་མིན་ཏེ། རྣལ་འབྱོར་པ་གང་གི་སྔར་བཤད་
པའི་བླ་མ་སོགས་བྱ་བ་ཡིས་བྲེལ་ནས་གསོན་ཚེ་ཡང་དག་པ་བསྒོམ་པ་ནི་མི་ནུས་
པ་དེ་ཡིས་བསྒོམ་པར་བྱ་བ་ཡིན་པའི་ཕྱིར། འདི་ལ་དེ་ཉིད་ནི་དབང་བཞི་པའི་
ལམ༑ གསང་བ་ནི་བུམ་དབང་མཆོག་ཏུ་གསང་བ་ནི་གོང་མ་གཉིས་སོ། །
གཉིས་པ་ལ། འཁོར་བར་སྐྱེ་བའི་སྒོ་དགག ཆོས་དབྱིངས་སུ་འགྲོ་བའི་
གནས་བཙལ། གནས་དེར་རང་སེམས་སངས་རྒྱས་སུ་བསྒོམ་པའོ། །དང་པོ་ནི།
གང་ཟག་གི་དུས་ནི་སོགས་ནས། ཀྵ་གྱིས་དགག་པར་བྱ། ཞེས་པའི་བར་ཏེ། འཆི་
ལྟས་མ་ངེས་པ་བྱུང་བ་རྣམས་འཆི་བླུ་སོགས་ཀྱིས་ཟློག་ཅིང་ངེས་པའི་མཚན་མ་
བརྟན་པོ་མཐོང་ན། ནད་ཀྱིས་སེམས་མ་རྙོགས་པའི་གོང་ནས་འཁོར་བར་སྐྱེ་བའི་
སྒོ་དགུ་ཡི་གེས་དགག་པར་བྱ་སྟེ། འདི་ལྟར་ལྟེ་བ་དཔྲལ་བ་སྤྱི་གཙུག་རྣམས་ནི་
རིམ་པ་བཞིན་འདོད་ལྷ། གཟུགས། གཟུགས་མེད་རྣམས་སུ་འགྲོ་བའི་གནས་སོ།།
དེ་བཞིན་དུ། མིགརྣ་བ། སྣ་རྣམས་ནི། རྒྱལ་པོ་དང་རིག་འཛིན་དང་། གནོད་སྦྱིན་
དུའོ༑ ཁ་ དང་
། དྲི་ཆུ། དྲི་ཆེན་ གྱི་ སྒོ་ ནི། ཡི་དྭགས། དུད་འགྲོ། དམྱལ་བའོ། །
དེ་རྣམས་འགེགས་པའི་ཡི་གེ་ནི་རྡོ་རྗེ་གདན་བཞི་སོགས་སུ་མང་པོ་གསུངས་
ཀྱང་༑ འདིར་ཧཱུཾ་དང་ཧུཾ་དང་ཧཱུཾ་གསུམ་ཏེ། ལྟེ་བ་ཡན་ཆད་ཀྱི་བདུན་པོ་ཧཱུྃ་དང་།
དྲི་ཆུ་དྲི་ཆེན་གྱི་སྒོ་ན་སུ་དང་ཧཱུཾ་གྱིས་ལེགས་པར་དགག་གོ །སྒྲོགས་པ་ལྔ་ནི་ཧཱུཾ་གི་
མིང་ཏེ་གོང་དུ་ཡེ་ཤེས་ལྔ་ལྡན་དུ་བཤད་པས་སོ། །
གཉིས་པ་ལ། ཕན་ཡོན་བཤད། འགྲོ་མཁན་སྒྲུབ། འགྲོ་ས་བཙལ་བའོ།།
དང་པོ་ནི། དེ་ལྟར་འཁོར་བར་སྐྱེ་བའི་སྒོ་དགུ་ཡི་གེགས་བཀག་ནས་ཀྱང་འཆད་
-215-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
འགྱུར་གྱི་རིམ་པ་འདི་ཡིས་རང་སེམས་ཀྱི་འགྲོ་མཁན་དང་འགྲོ་སའི་གནས་ནི་
རབ་ཏུ་བཙལ་བར་བྱས་ན་ཕན་ཡོན་ཆེ་སྟེ། དེ་ལྟར་བྱས་ན་རང་སེམས་ཆོས་ཀྱི་
དབྱིངས་ཉིད་དུ་ནི་ངེས་པར་འགྲོ་བའི་ཕྱིར་རོ། །
གཉིས་པ་ནི། ཕུང་སོགས་ལྟར་བསྒོམ་ཏེ། ཕུང་པོ་ལྔ་ སངས་
རྒྱས་ལྔ། ཁམས་བཞི་ཡུམ་བཞི། སྐྱེས་མཆེད་བཅུ་གཉིས་སེམས་དཔའ་སེམས་
མ༑ དད་བརྩོན་དྲན་ཏིང་ཁྲོ་བོ་བཞིར་བསྒོམ་པ་སོགས་གསང་འདུས་རྩ་རྒྱུད་ནས་
གསུངས་པ་ལྟར་བསྒོམ་པའི་ཕྱིར་ཏེ། སྒོམ་ན་དེ་ལྟར་རྣམ་པར་བསྒོམ་པར་བྱས་
པས་ཡེ་ཤེས་ཀྱི་ས་གོང་ན་མེད་པ་རྟོགས་པར་འགྱུར་བའི་ཕྱིར་རོ། །མདོར་ན་
དབྱིངས་སུ་འགྲོ་མཁན་ནི། རྣལ་འབྱོར་པ་བདག་ཉིད་སྔར་ཇི་སྐད་གསུངས་པ་
བཞིན་གྱི་ལྷའི་རྣལ་འབྱོར་རྒྱས་བསྡུས་གང་རུང་གི་ལྷའི་ལུས་སུ་གྱུར་པར་བྱས་
པའི་ངང་ནས་ཡུལ་ཆོས་ཀྱི་དབྱིངས་དང་ཡུལ་ཅན་རྣམ་ཤེས་ལུས་འདི་ཉིད་གསུམ་
ཀ་ངོ་བོ་དབྱེར་མེད་པར་སངས་རྒྱས་ཀྱི་སྐུར་བྱས་པ་ཤིན་ཏུ་གསལ་བ་དེ་ཉིད་དོ།།
གསུམ་པ་ནི། འགྲོ་སའི་གནས་ནི། བདག་གི་སྤྱི་བོའི་སྟེང་དུ་རིན་
ཆེན་སྣ་ཚོགས་ལས་གྲུབ་པའི་རྡོ་རྗེ་རྩེ་མོ་དགུ་པ་མཆོག་འོད་ཟེར་ཁ་དོག་སྣ་ལྔས་
རབ་ཏུ་བརྒྱན་པར་བསམ་ནས་དེའི་ལྟེ་བ་རུ་ཡང་རང་གི་སེམས་ཉིད་རྡོ་རྗེ་དཀར་
པོ་སྔ་མའི་བཅུ་ཚལ་གྱི་ཚད་ཙམ་རྩེ་ལྔ་པ་བསམ་ནས་རྩེ་གཅིག་ཏུ་རྟག་ཅིང་
བསྒོམས་ནས་གསལ་སྣང་གདོན་པར་བྱའོ། །རྡོ་རྗེ་དེ་གཉིས་ཀ་གྱེན་དུ་ལངས་པ་
སྟེ་རྩེ་ལྔ་པའི་ཡང་རྩེ་མོར་རྩེ་ལྔ་ལྔ་པོ་ནི་ཐབས་ཤེས་ཏེ་རིགས་ལྔ་ཡབ་ཡུམ་དུ་
མོས་པར་བྱའོ། །དེའི་དབུས་ཀྱི་བུམ་པ་སྟེ་ལྟེ་བར་ཟླ་བའི་གདན་ལ་ཐིག་ལེ་ཚད་
ཙ་ན་ཀའི་འབྲུ་ལྔ་འདབ་འབྱོར་དུ་གནས་པའི་ཚད་ཙམ།ངོ་བོ་ཡེ་ཤེས་ཆེན་པོ། ཁ་
-216-



ཞལ་ལུང་གྲོལ་ཐིག་གི་རྣམ་བཤད་ཉུང་ངུ་རྣམ་གསལ།
དོག་སེར་པོ། རྣམ་པ་བྱང་ཆུབ་ཀྱི་སེམས་འདྲ་བ། འོད་ཟེར་འཛག་པའི་ངང་ཚུལ་
ལྟ་བུ་གསལ་བར་བསྒོམས་ཏེ་གསལ་ཆ་དང་གནས་ཆ་ལེགས་པར་འདོན་ནོ། །
གསུམ་པ་ལ། སྣང་བ་གཞན་བསྡུས་ནས་རང་སེམས་ཐིག་ལེར་སྟིམ། དེ་
སྟེངས་ སུ་ ཡར་ གནས་ སངས་རྒྱས་ སུ་བསྒོམ་པའོ། །དང་པོ་ནི། །དེ་ནས་སྣོད་
བཅུད་ཀྱི་ཆོས་སོགས། བདག་གི་ལུས་ཀྱང་བདག་གིས་སེམས་ལ་ཐིམས་བྱས་
ནས་སོགས་ཐིམ་པར་བྱ་སྟེ། ཐིག་ལེ་དེ་ནི་སོགས་ཤེས་པར་བྱ་བ་ཡིན་པའི་ཕྱིར་
དང་ཐིག་ལེ་བློས་གསར་དུ་བཟོས་པ་མིན་པར་གདོད་ནས་གྲུབ་པའི་རླུང་སེམས་
ཀྱི་རང་གཟུགས་ཡིན་པས་དེ་རུ་སོགས་བཟུང་བར་བྱའོ། ། །
གཉིས་པ་ནི། དེ་ལ་ཞེས་སོགས་གསལ་བར་དམིགས་ཏེ། རླུང་
སེམས་ཙམ་དང་སངས་རྒྱས་ཀྱི་ལོངས་སྐུ་ཡུམ་ལ་འཁྱུད་པ་དེ་གཉིས་ངོ་བོ་དབྱེར་
མེད་དུ་བསྒོམ་པའི་སྦྱོར་བ་ཡིས་ཡང་ཡང་བྱིན་གྱིས་བརླབས་པ་ལས་འབྱུང་བའི་
དཀྱིལ་འཁོར་གྱི་འཁོར་ལོ་ཆེན་པོ་ཕྱོགས་བཅུར་རྣམ་པར་འཕྲོ་ཞིང་འདུ་བར་
བསམ་པ་དེ་ལྟར་སོགས་བསྒོམ་མོ། །
གཉིས་པ་ནི། དེ་ལྟར་བསྒོམ་པའི་བསམ་པ་དེའི་རྐྱེན་ནི་འབྲས་བུ་སྐུ་
གསུམ་གྱི་ཆོས་གསུམ་འགྲུབ་ཏེ། ཆོས་ལོངས་སྤྲུལ་གསུམ་འགྲུབ་པའི་ཕྱིར་ཚེ་
གསུམ་ནི་འཆི་སྲིད་བར་སྲིད་སྐྱེ་སྲིད་དོ། །རབ་དགའ་མཁའ་འདྲ་ནི་ཆོས་སྐུའོ། །
དཔེ་མེད་བདེ་རྫོགས་ནི་ལོངས་སྐུའོ། །སྤྲུལ་པའི་གཟུགས་ནི་སྤྲུལ་སྐུའོ། ། །
ཕན་ཡོན་ལ། སྤྲུལ་སྐུ་བསམ་པས་འགྲུབ་པ་དཔེས་བསྟན། ཆོས་སྐུ་
གཉིད་ལ་སོགས་པས་ཀྱང་གོམས་སུ་རུང་། །གང་ཟག་སྡིག་པ་ཅན་གྱིས་ཀྱང་
ངེས་པར་འགྲུབ། མདོར་ན་འབྲས་བུ་འགྲུབ་ཚུལ་བསྡུས་ཏེ་བསྟན་པའོ། །དང་པོ་
-217-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ནི༑ དེ་ལྟ་བས་ན་སོགས་འགྱུར་བས་སོ། །
གཉིས་པ་ནི། ཆོས་སྐུ་སོགས་སྦྱོང་བར་ནུས་པས་སོ། །
གསུམ་པ་ནི། ཆོ་ག་སོགས་ཅུང་ཟད་མེད་པས་སོ། །བཞི་པ་ནི། དེ་ལྟར་ཕན་ཡོན་
ཆེ་བ་དེ་བས་ན་དབང་གི་བཀའ་ལུང་སོགས་འགྱུར་བའི་ཕྱིར་དོན་བསྡུ་ནི། ཞལ་
ལུང་འདིར་བསྒོམ་རིམ་རྣམ་པ་གསུམ་གྱིས་མཆོག་གི་དངོས་གྲུབ་དེ་ནི་བསྒོམ་པ་
བཤད་དོ། །སྔར་བཤད་པ་དེ་ལྟར་ཐིག་ལེའི། ཡེ་ཤེས་ཀྱིས་རང་བྱིན་རླབས་
ཀྱི་རྣལ་འབྱོར་དང་གསུམ་གྱིས་བསྒོམ་པ་བཤད་པའི་ཕྱིར་རོ། །
གཉིས་པ་ནི། ལམ་འདི་མ་གཏོགས་ན་ཉེས་དམིགས་ཆེ་སྟེ། གང་
ཟག་གི་སོགས་མི་དམིགས་པའི་ཕྱིར། །
གསུམ་པ་ནི། ཟབ་ལམ་འདིའི་དོན་ལྡན་གྱི་རྣལ་འབྱོར་པ་འགའ་
ཞིག་ལ་ཕན་ཡོན་འབྱུང་སྟེ། རྣལ་འབྱོར་པ་དེའི་ལུས་ལ་འཇམ་དབྱངས་ང་གནས་
ཏེ༑ སྒྲུབ་སོགས་དག་པར་བྱེད་པའི་ཕྱིར་དང་། འདི་དོན་ནས་ཡིན་ལ་རྒྱུད་སོགས་
ཤེས་པར་བྱ་བ་ཡིན་པའི་ཕྱིར། གཞན་ལ་སྤེལ་བར་གདམས་པ་ལ། སྤེལ་དགོས་
པའི་རྒྱུ་མཚན། ཇི་ལྟར་སྤེལ་བའི་ཚུལ། ཕྱིས་འབྱུང་ལ་འབད་པར་གདམས་པའོ།།
དང་པོ་ནི། རྒྱུ་མཚན་དེ་བས་སོགས་ཆུག་སྟེ། འདི་སྦྱོར་སོགས་ཤེས་པར་བྱ་བ་
ཡིན་པའི་ཕྱིར། །
གཉིས་པ་ལ། འདུས་ པའི་ དགོངས་འགྲེལ་ བརྩམས་ དགོས་ པའི་ རྒྱུ་
མཚན༑ ཇི་ལྟར་རྩོམ་ཚུལ་རྒྱས་པར་གསུངས་པའོ། །དང་པོ་ནི། དགོངས་
འགྲེལ་རྩོམ་པ་ལ་འབད་དགོས་ཏེ། ཡེ་ཤེས་ཞབས་ཁྱོད་ཀྱང་འཇམ་དབྱངས་ང་ལ་
ཁྱིམ་བཙུན་དུ་འཁྲུལ་པར་ཅུང་ཟད་རྟོག་པ་དང་། ཟས་ཀྱི་སྤྱོད་པ་ཁྱི་མོ་དཀར་
-218-



ཞལ་ལུང་གྲོལ་ཐིག་གི་རྣམ་བཤད་ཉུང་ངུ་རྣམ་གསལ།
མོས་འབྲས་ཆན་དང་ཞོ་སྐྱུག་པ་དང་ཉ་ཤའི་ཚོད་མ་རྣམས་རྟོག་པའི་རླབས་ཅུང་
ཟད་མ་ཞི་བས་ཚེ་འདི་ལ་གཟུགས་བེམ་པོ་དང་བཅས་པའི་ཕུང་པོ་རང་གི་ལུས་ཀྱི་
ཡང་དག་པ་དག་པའི་སྒྱུ་ལུས་རྫོགས་པར་མི་ཐོབ་ཀྱང་རྣལ་འབྱོར་ཤེས་པ་མི་
ཤིགས་པ་ཕྱག་རྒྱ་ཆེན་པོ་འོད་གསལ་ཙམ་འགྲུབ་པ་དེ་བས་ནའོ། ། །
གཉིས་པ་ནི ཁྱོད་ཀྱིས་རྒྱུད་དོན་ཤེས་ནས་ཡང་དག་པའི་བློས་སོགས་
བརྩམ་པར་གྱིས། ཞེས་པའི་བརྩམས་ཚུལ་དང་བོད་དུ་འགྱུར་ཚུལ་བརྗོད་ཟིན་ཏོ།།
གསུམ་པ་ལ། འབད་པ་ཇི་ལྟར་བྱ་ཚུལ། དེ་ལ་འབྲས་བུ་འགྲུབ་
ཚུལ༑ འགྲུབ་པའི་རྒྱུ་མཚན་བརྗོད་པ། དེས་ན་ནན་གྱིས་བསྐུལ་བའོ། །དང་པོ་
ནི༑ མ་འོངས་རྣལ་འབྱོར་ཆེ་སོགས་སྦྱང་བར་བྱ་སྟེ། ཡེ་ ཤེས་ཞབས་ ལ་ སྤེལ་
བར་ནན་གྱིས་གདམས་པ་དེ་བས་ནའོ། །
གཉིས་པ་ནི། སྦྱངས་ན་འབྲས་བུ་ཁྱད་པར་ཅན་འགྲུབ་སྟེ། །སེམས་ནི་
ཀུན་རྟོག་སོགས་འགྱུར་བའི་ཕྱིར་རོ། །
གསུམ་པ་ནི། འདིར་བསྟན་ལམ་འདི་བསྒོམས་ན་ཅིའི་ཕྱིར་འབྲས་
བུ་དེ་མ་བྱུང་ཏེ། ཕུན་ཚོགས་ཐམས་ཅད་བདེ་ཆེན་བསྒོམས་པ་ལས་འབྱུང་བའི་
ཕྱིར་བཞི་པ་ནི། རབ་ཏུ་སོགས་ཀྱི་སྟེ། འབད་ན་འབྲས་བུ་ཁྱད་པར་ཅན་འབྱུང་བ་
དེ་བས་ནའོ། །
གསུམ་པ་ལ། སྣང་བ་བསྡུས་པ་ནི་ཨ་ལ་ལ་ཧོ་ནི་སྔར་བཤད་པ་
བཞིན་ལ། ཡེ་ཤེས་ཀྱི་དཀྱིལ་འཁོར་བསྡུས་པ་ནི། དེ་ལྟར་སོགས་དབྱིངས་སུ་
ཐིམས་པར་གྱུར། སྤྲུལ་པ་པོ་བསྡུས་པ་ནི། དགེ་སློང་བླ་མ་ཕྱག་རྒྱ་མོ་གཉིས་དང་
བཅས་པ་དེ་ཡང་དཀྱིལ་འཁོར་དེ་བཞིན་དུ་མི་སྣང་བར་གྱུར་ཏོ། །
-219-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
བཞི་པ་ནི། རང་གིས་རྟོགས་པ་གཞན་ལ་སྤེལ་ཚུལ་ལ། གནས་
སརྦ་ཏར་རྩོམས་འཆད་མཛད་ཚུལ། སློབ་དཔོན་གྱི་ཡོ་བྱད་ནོར་ལྷས་སྦྱར།
བསྲུང་བའི་ཞབས་ལ་རྟོགས་པ་ཕུལ། སླར་ཡང་བསྟན་པ་ལེགས་པར་སྤེལ་ཚུལ་
ལོ༑ དང་པོ་ནི། རྡོ་རྗེ་གདན་གྱི་གྲོང་ཁྱེར་གྱི་འགབ་ནས་འདོམ་ལྔ་བརྒྱ་ལ་རྒྱང་
གྲགས་སུ་བྱས་པའི་ལྔ་བཅུ་བྱང་ཤར་ཕྱོགས་སུ་འདས་པའི་ས་ན། གྲུབ་པའི་
དབང་ཕྱུག་ཆོས་ཀྱི་མྱུ་གུའི་སྒྲུབ་གནས་སརྦ་ཏ་སོགས་ཕྱིར་དུ་ལ་དེ་སྐོར་ན་སྣོད་
ལྡན་མང་བར་གཟིགས་ནས་ཞལ་ལུང་འདི་བསྡུས་ཤིང་ཀུན་བཟང་སོགས་ཀྱི་རབ་
ཏུ་བྱེད་པ་ཐམས་ཅད་བརྩམས་པ་དང་སྟོན་པ་དང་དམ་ཚིག་དང་སྡོམ་པ་སྦྱིན་པ་
སོགས་བྱས་པ་ནི། ཡེ་ཤེས་ཞབས་བདག་ཤིན་ཏུ་སྤྲོ་བཞིན་དུ་བྱ་སྟེ། དམ་པ་
འཇམ་དབྱངས་ཀྱིས་དེ་ལྟར་གྱིས་ཤིག་ཅེས་གསོལ་བ་རྒྱ་ཆེན་བཏབ་པས་སོ། །
གཉིས་པ་ནི་དེར་གནས་པའི་འཁོར་མང་པོ་དང་བཅས་སོགས་རབ་ཏུ་
སྦྱར་རོ། །གསུམ་པ་ནི་དེ་ནས་བླ་མའི་སོགས་མཉེས་པར་བྱས་པའོ། །
བཞི་པ་ནི། སྔར་གྱི་གནས་སརྦ་ཏའི་ཕུག་ཏུ་སོང་ནས་སྐལ་ལྡན་གྱི་དོན་
འགའ་བྱས་སོ། །
གསུམ་པ་དེས་ན་འབད་པར་གདམས་པ་ལ་རང་ལུགས་ལམ་གྱི་
བསྔགས་པ་བརྗོད། དེས་ན་ནན་གྱིས་འབད་པར་གདམས། དེ་ཡང་བླ་མའི་ཞལ་
ལས་རྙེད། དེ་ལ་སོམ་ཉིའི་གནས་སྐབས་མེད། དེ་ཡང་རྒྱུ་མཆོག་གཉིས་ལ་ལྟོས།
ལམ་གཞན་སངས་རྒྱས་བླ་དང་བཅས། དེས་ན་ལམ་འདིར་འབད་པར་རིགས་
པའོ༑ ༑དང་པོ་ལམ་ལ་དང་གང་ཟག་ལ་བསྔགས་པའོ། །དང་པོ་ནི། རྒྱུ་
མཚན་དེ་བས་ན་བཤད་མ་ཐག་པ་དེ་ལྟར་འཇམ་དབྱངས་ཀྱིས་གསུངས་ཚུལ་དང་
-220-



ཞལ་ལུང་གྲོལ་ཐིག་གི་རྣམ་བཤད་ཉུང་ངུ་རྣམ་གསལ།
ཡེ་ཤེས་ཞབས་ཀྱིས་བསྡུས་ཚུལ་སོགས་ཀྱི་གཏམ་རྒྱུད་རྣམས་རྒྱས་པར་ཕྱིས་
འབྱུང་ཀུན་གྱིས་ཤེས་པར་བྱ་སྟེ། བླ་མ་མཁས་སོགས། མཚན་ཉིད་ཚང་བ་མཉེས་
པར་བྱས་འདིའི་གཞུང་ལ་ཐོས་བསམ་བྱས་ནས་མཚན་ཉིད་ཚང་བ་བསྒོམས་ན་ཟླ་
བ་དྲུག་གིས་མཆོག་འགྲུབ་ཅེས་པའོ། ། །
གཉིས་པ་ནི་བདུད་རྩི་མཆོག་འདི་འཐུང་བའི་རྣལ་འབྱོར་པ་དེ་ནི་སོགས་
དེའི་ཕྱིར་སོགས་གནས་པར་བྱ་སྟེ། བྱས་ན་ཅིས་ཀྱི་ཚེ་འདི་རུ་མཆོག་མ་ཐོབ་
ཀྱང་ལན་གྲངས་གཞན་སྐྱེ་བ་ཕྱི་མར་བགྲོད་པར་འགྱུར་བའི་ཕྱིར་རོ། །
གཉིས་པ་ནི། དེ་ཉིད་དཔྱད་པ་སོགས་གསོལ་བ་ནན་གྱིས་འདེབས་པའི་
རྒྱུ་ཡོད་དེ། ལམ་འདི་ཕན་ཡོན་ཆེ་བ་དེ་བས་ན་སྟེ་དེའི་ཕྱིར་དང་ཚེ་སྲོག་འཇིག་སླ་
ཞིང་དལ་འབྱོར་དོན་ཆེ་བས་སྙིང་པོ་ལེན་དགོས་པའི་ཕྱིར་ཞེས་པ་ནི་དེ་བས་ཆུ་
འཁོར་སོགས་སོ། །
གསུམ་པ་ནི། ལམ་འདིའི་གནད་ཀྱི་དེ་ཉིད་ཤེས་པར་འདོད་པས་
ནི་དེ་ཤེས་པའི་བླ་མ་དམ་པ་ཡང་དག་པར་མཉེས་པར་བྱས་ནས་ཡང་དག་བླངས་
དགོས་ཏེ། །གང་གི་ཕྱིར་ན་འདིར་ནི་གསང་དགོས་པས་ན་བདག་གིས་གསལ་
བར་མ་བྱས་པའི་རྡོ་རྗེ་དབྱིངས་ཕྱུག་མའི་རྩ་འཚོལ་ལུགས་དང་འཁྲིག་སྤྱོད་ཁྱད་
པར་ཅན་སོགས་ཅི་རིགས་པ་ཡོད་པ་དེས་ནའོ། །འདི་ནི་བླ་མ་གང་བྱུང་ལས་མི་
རྙེད་དེ། དམ་ཚིག་དག་པའི་རྣལ་འབྱོར་སྤྱོད་པས་རིམ་གཉིས་ཀྱི་སྤྱོད་པ་ལ། སྙིང་
པོ་བསྐྱེད་རིམ་དང་དེའི་ཡང་སྙིང་པོ་རྫོགས་རིམ་གྱི་འབྲས་བུ་བསྩལ་བའི་ལམ་ལ་
ཡང་དག་པར་སྦྱོང་བའི་མཐར་སོན་པའི་ཡོན་ཏན་ཅན་གྱི་བླ་མ་ཆེན་པོ་བསྟེན་ན་
དེའི་ཞལ་ལས་འདི་ནི་ཡང་དག་རྙེད་དགོས་པའི་ཕྱིར་རོ། །
-221-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
བཞི་པ་ནི། རྒྱུ་མཚན་དེ་བས་རྣལ་འབྱོར་ཆེན་པོ་བླ་ན་མེད་པའི་རྒྱུད་
དོན་རྣམས་ལམ་བགྲོད་ཚུལ་སོགས་ཐུན་མོང་བ་དང་མི་མཐུན་པས་བློར་མི་འཚམ་
པར་སྣང་ཡང་རྣལ་འབྱོར་པ་འགའ་ནི་ཤིན་ཏུ་འབད་དགོས་ཏེ། ཉི་མའི་ཤིང་རྟ་ལ་
འཁོར་ལོ་གཅིག་ལས་མེད་ཅིང་དེ་རྟ་བདུན་སྦྲུལ་གྱི་སྲད་བུས་སྦྲེལ་ནས་དྲངས་
པས་གླིང་བཞིའི་བྱ་བ་བྱེད་ཅིང་ཐུར་དུ་མི་ལྷུང་བ་སོགས་ཐ་མལ་གྱི་བློར་མི་ཤོང་
ཡང་སྲིད་པའི་དཔེས་བླ་མེད་ཀྱི་འཁྲིག་པའི་སྦྱོར་བ་བདུན་ལ་སོགས་པས་ཀྱང་
རང་དང་གཞན་གྱི་དོན་བྱེད་ནུས་པས་ནའོ། །དེས་ན་ཐེ་ཚོམ་སོགས་བཅད་ནས་
ལེགས་པར་བསྒོམ་དགོས་ཏེ། དེ་ལྟར་བྱས་པས་བདག་ལ་སོགས། མ་བྱེད་གཅིག་
སྟེ་ཐེ་ཚོམ་མི་དགོས་པའི་ཕྱིར་རོ། །
ལྔ་པ་ནི། སྔགས་ལམ་ཁྱད་པར་ཅན་འདི་ནི་རྒྱུའི་གཙོ་བོ་
གཉིས་ལ་བལྟོས་ཏེ། རང་བཞིན་སོགས་རབ་ཏུ་བརྟེན་པ་བླ་མའི་མན་ངག་དང་།
རང་གི་བསོད་ནམས་སོགས་འགྱུར་བ་ལས་གཞན་དུ་སོགས་མི་བྱ་བའི་ཕྱིར་རོ།།
དྲུག་པ་ནི། དེ་ལྟར་སོགས། མ་བཅོས་པར་གཞི་ལ་རྫོགས་པ་རྫོགས་རིམ་ཡིན་
ལ༑ དེ་ཡོངས་སུ་རྫོགས་པ་ཆེན་པོ་ནི་སངས་རྒྱས་པའི་ཡེ་ཤེས་སོགས་ངོ་བོ་སྒྲུབ་
པའི་ལམ་རིམ་གཉིས་འདི་ཆོས་ཅན། ཕར་ཕྱིན་ཐེག་པའི་སངས་རྒྱས་ཐོབ་ནས་དེ་
ཡི་བདེ་བ་ཅུང་ཟད་ལ་ཆགས་པའི་རྣལ་འབྱོར་པ་དེ་ཡིས་ཀྱང་འདི་ཅི་ཕྱིར་མི་
བསྒོམས་ཏེ། སྐལ་པ་གྲངས་མེད་གསུམ་གྱི་ལམ་སྡུག་བསྔལ་དང་བཅས་པ་དེས་
རང་གི་རྗེས་སུ་མཐུན་པའི་བྱང་ཆུབ་ཐོབ་ཀྱང་དེ་ནི་བླ་དང་བཅས་པའི་བྱང་ཆུབ་
ཡིན་པའི་ཕྱིར་རོ། །
བདུན་པ་ནི། དེ་ལྟར་འདིར་བསྟན་ཟབ་མོའི་ལམ་འདི་འབད་པས་བསྒོམ་
-222-



ཞལ་ལུང་གྲོལ་ཐིག་གི་རྣམ་བཤད་ཉུང་ངུ་རྣམ་གསལ།
པར་བྱ་བ་ཁོ་ན་ཡིན་ཏེ། གྲོགས་དང་ཀུན་སློང་སོགས་དྲན་པའི་བར་དབང་པོ་
ལྔའམ་ཞི་ལྷག་ཟུང་འབྲེལ་གྱི་བློ་ཡིས་བསྒོམ་ཚུལ་གོང་གི་རིམ་པ་ལྟར། གནས་
ཡིད་དགའ་ཞིང་མཚན་ཉིད་ཚང་བའི་གནས་བསྟེན་ནས། ཐོག་མཐའ་བར་ཀུན་ཏུ་
བཟང་པོའི་མཆོག་གིས་བསྒོམས་པར་བྱ་དགོས་པས་སོ། །
བཤད་པ་མཐར་ཕྱིན་པའི་བྱ་བ་ལ། གདུལ་བྱ་རྣམས་ལམ་འདི་དང་ཕྲད་
པ་དང་། ཕྲད་ནས་སྒྱུ་ལུས་ཀྱི་སྣོད་དུ་འགྱུར་བར་དང་། སྒྱུ་ལུས་རྟོགས་ནས་
སེམས་ཅན་གྱི་དོན་བྱེད་པ་དང་། འོད་གསལ་གྱི་མན་ངག་རྙེད་ནས་རྟོགས་པ་དང་
རྟོགས་ནས་སྐུ་གསུམ་གྱི་ཕྲིན་ལས་རྒྱས་པར་བཤད་པའོ། །དང་པོ་ནི་དེ་ལྟར་ཞལ་
གྱི་ལུང་བསྡུས་སོགས། །
གཉིས་ པ་ ནི། བླུགས་ དང་ གཏོར་ དང༌ སོགས། དང༌ པོའི་ རིམ་པ་
བསྐྱེད་རིམ་རྟོགས་ཤིང་ཐིག་ལེ་གསུམ་གྱི་དྲི་མ་སྦྱང་སྟེའོ། །
གསུམ་པ་ནི། སྙིང་རྗེ་ལྡན་སོགས། རི་བོང་འཛིན་པ་བྱང་སེམས་དཀར་
ཆའི་གཟུགས་སོ། །ཞིང་ནི་ཕུང་པོ་རགས་པའོ། །སྒྱུ་སོགས་ནི་སྒྱུ་མ་སོགས་དཔེ་
བཅུ་གཉིས་སོ། །བྱམས་པ་ལ་སོགས་པ་སྐྱེ་བ་གཅིག་གིས་ཐོགས་པ་རྣམས་བཞིན་
དུ་སྒྱུ་ལུས་ཐོབ་ནས་སེམས་ཅན་ཀུན་གྱི་འདྲེན་པར་ཤོག།
བཞི་པ་ནི། ལྷན་ཅིག་བྱེད་པ་ནི་རྐྱེན་གྱི་བླ་མ་རིག་མའོ། །རྗེ་བཙུན་
ཐུགས་རྗེ་ཆེན་པོ་ནི། རྒྱུའི་བླ་མ་རྡོ་རྗེ་སློབ་དཔོན་ནོ། །དོན་ལ་མི་སླུ་བ་ནི་ཆོས་
ཉིད་དེ་བཞིན་ཉིད་དང་ཆོས་ཅན་བཅུ་དྲུག་ཆའི་ཐིག་ལེ་ཆེན་པོ་ལ་དམིགས་ནས་
བསྒོམས་པས་ངལ་བསོས་པ་ལས་ཐོབ་པ་འོད་གསལ་གྱི་མན་ངག་ཆེན་པོ་རབ་ཏུ་
རྙེད་པར་ཤོགལྔ་པ་ནི། མན་ངག་དེ་རྙེད་སོགས་རྟོགས་ནས་བསྒོམས་པས་སླུ་མེད་
-223-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ཀྱི་སྐུ་ཐོབ་པའི་ཟུང་འཇུག་རྫོགས་ནས་རང་རིག་ཆོས་ཀྱི་སྐུ་དང་དེ་དང་དུས་
མཉམ་དུ་མི་སློབ་པའི་ཟུང་འཇུག་གམ་འབྲས་བུའི་སྐུ་འགྲུབ་ནས་གཞན་དོན་དུ་
སྐུ་དང་སོགས་སྒྲོལ་བར་ཤོག
འཇུག་གི་དོན་ལ་མཛད་བྱང་ནི། རིམ་པ་སོགས། འགྱུར་བྱང་ནི། རྒྱ་གར་
སོགས༑ དུས་ཕྱིས་ཁོ་བོས་ཀྱང་ཅུང་ཟད་བཅོས་ཏེ། ལེགས་པར་གཏན་ལ་
ཕབ་པའོ། །དེ་ལྟར་ན་ཚིག་དོན་གྱི་བཤད་པ་རྒྱས་པ་ནི་ཡི་གེ་མང་དུ་དོགས་པ་
དང་འགྲེལ་པ་ནུབ་ཏུ་དོགས་པས་བསྡུས་ཏེ་བསྟན་པས་ན་དོན་གཉེར་དང་བློ་གྲོས་
ཡོད་པ་དག་གིས་འགྲེལ་པ་ལ་བརྟེན་པར་བྱའོ། །འདིར་ནི་བསྡུས་དོན་གྱི་ཆིངས་
ལ་གཙོ་བོར་བསྟེན་ནས་བཤད་དོ། །དེ་ལྟར་འཇམ་དཔལ་དབྱངས་ཀྱི་ཞལ་གྱི་
ལུང་༑ ༑ཐབས་རྒྱུད་ལས་གསུངས་དཀྱིལ་འཁོར་འཁོར་ལོ་ལ། །རིམ་གཉིས་
གནད་ཟབ་འགའ་ཞིག་མ་རྒྱུད་བཞིན། །སྟོན་བྱེད་གཞུང་གི་མཆོག་འདི་སྐལ་ལྡན་
ལ༑ ༑སྤེལ་ཕྱིར་སྙིང་པོ་བསྡུས་ནས་བཤད་འདི་ལས། །ཐུབ་བསྟན་སྤྱི་དང་ཁྱད་
པར་ཞབས་ལུགས་མཆོག །ཕྱོགས་དུས་ཀུན་ཏུ་རྒྱས་པའི་དཔལ་ཐོབ་ནས། །འགྲོ་
ཀུན་ལམ་མཆོག་འདི་ཡིས་འཚོ་བར་ཤོག།ཅེས་རྣམ་འགྱུར་ཞེས་བྱ་བ་ལྕགས་ཕོ་
སྟག་གི་རྒྱལ་གྱི་ཟླ་བའི་ནག་ཕྱོགས་ཀྱི་བཟང་པོ་གསུམ་པ་ལ་གཙང་སྟག་ཚང་གི་
སྐད་གཉིས་པ་ཤེས་རབ་རིན་ཆེན་གྱིས་ཆོས་འཁོར་སྒང་དུ་སྦྱར་བ། འདི་དང་གྲོལ་
ཐིག་གི་རྣམ་བཤད། རྫོགས་རིམ་ཀྱི་འཁྲིད་ཡིག་ཟུར་པ། བསྐྱེད་རིམ་ཀུན་བཟང་
གི་རྣམ་བཤད་རྣམས་ནི། བསྟན་པ་རིན་པོ་ཆེའི་རྩ་ལག་དམ་པ་མཁས་གྲུབ་
སེམས་དཔའ་ཆེན་པོ། རིན་ཆེན་བཤེས་གཉེན་པས་ལེགས་པར་བསྐུལ་ནས་
བསྒྲུབས་པའོ།། །། དགེའོ།། །།
-224-



འཇམ་པའི་རྡོ་རྗེའི་མངོན་པར་རྟོགས་པ་འདོད་རྒུའི་རྒྱ་མཚོ་ཞེས་བྱ་
བ་བཞུགས་སོ། །
དཔལ་གསང་བ་འདུས་པ་འཇམ་པའི་རྡོ་རྗེའི་མངོན་པར་རྟོགས་པ་འདོད་རྒུའི་རྒྱ་
མཚོ་ཞེས་བྱ་བ། འཕགས་པ་ངག་གི་དབང་ཕྱུག་ལ་ཕྱག་འཚལ་ལོ། །དཔལ་ལྡན་དགེ་
ལེགས་རིན་ཆེན་བྱེ་བའི་རྡུལ་བརྩེགས་མཆོག །ཡོན་ཏན་སྐུ་བཞི་རིན་ཆེན་ཚོགས་ནི་
ཆུ་གཏེར་དབུས་ན་བརྟན་གནས་ཤིང་། །རྒྱལ་བ་གསེར་རིའི་དབུས་ན་གཟི་འབར་
འཇམ་དབྱངས་རྒྱལ། ཁྱབ་བདག་མཆོག་དེ་དཔལ་ལྡན་འདུས་པ་ཡི། །ལམ་གྱིས་ཚེ་
འདི་ཉིད་ལ་སྒྲུབ་བའི་ཐབས། །དེ་སྲས་སངས་རྒྱས་ཡེ་ཤེས་བྱ། །འཇམ་པའི་དབྱངས་
དང་མི་ གཉིས་ཤིང་། །རྒྱལ་བ་ཀུན་ གྱི་དགེ་ལེགས་རྣམས། །གཅིག་བསྡུས་བླ་མ་
མཆོག་རྣམས་ཀྱིས། །སླར་ཡང་སྲིད་མཐའི་བར་དུ་སྐྱོངས། །མ་ལུས་ཕན་བདེའི་རིན་
ཆེན་འབྱུང་གནས་མཆོག །ཚངས་དང་མེ་ལྷའི་གདོང་ལག་མཐུ་ལྡན་སོགས། །ལས་
བྱེད་དེ་དག་དོན་འདིར་ཅི་མི་འབད། །དེ་ཡང་ཟུང་འཇུག་ཡན་ལག་བདུན་ལྡན་གྱི་གོ་
འཕངས་སྒྲུབ་པར་བྱེད་པའི་ཐབས་ཀྱི་ཡན་ལག་ཡོངས་སུ་རྫོགས་པ་ནི་རྣམ་ཟ་སྤང་བྱ་
སྐྱེ་ཤི་བར་དོ་གསུམ་གྱིས་གཙོ་བོར་བསྡུས་པའི་ཉེས་སྐྱོན་མཐའ་དགགཉེན་པོ་དོན་
དམ་འོད་གསལ་དང་། ཀུན་རྫོབ་སྒྱུ་ལུས་སྟེ། མཉམ་བཞག་གི་སེམས་དང་ལུས་
-225-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
གཉིས་དང༌། རྗེས་ཐོབ་ཀྱི་གཞན་དོན་སྟེ། ལ་པའི་སྐུ་གསུམ་མྱུར་དུ་སྒྲུབ་པར་བྱེད་
པ་ཡིན་ཞིང་། ལམ་ལ་བསྐྱེད་རྫོགས་གཉིས་ཀྱི་སྤང་བྱ་སྤོང་བྱེད་དང་འབྲས་བུ་སྒྲུབ་
བྱེད་དངོས་ནི་རྫོགས་པའི་རིམ་པ་ཡིན་ལ། དེའི་སྨིན་བྱེད་ཕུལ་དུ་བྱུང་བ་ནི་བསྐྱེད་
པའི་ རིམ་པ་ཡི་བསྡུས་པའོ། དེ་ཡང་སློབ་དཔོན་ནག་པོ་སྤྱོད་པས་བདེ་མཆོག་གི་
རྫོགས་རིམ་དུ། །དཔལ་ལྡན་འདུས་པའི་ལམ་འདི་ནི། །རྒྱུད་རྣམས་ཀུན་གསུངས་
གཙོ་བོ་སྟེ། །རིམ་པ་གཉིས་ཀའི་ངོ་བོ་ལ། །དཔལ་ལྡན་ཡིད་འོང་། །ཞེས་གསུངས་པ་
ལྟར་༑ ༑དཔལ་གསང་བ་འདུས་པ་ཉིད་རིམ་གཉིས་ཀྱི་གནད་གཞན་ལས་རྨད་དུ་བྱུང་
བ་ཡིན་ནོ། །འདི་ལ་སློབ་དཔོན་ཆེན་པོ་ཀླུ་སྒྲུབ་ཀྱིས་བཤད་རྒྱུད་རྡོ་རྗེ་ཕྲེང་བ་གཙོ་
བོར་མཛད་པའི་བསྐྱེད་རྫོགས་ཀྱི་རྣམ་གཞག་གཅིག་དང་། སློབ་དཔོན་སངས་རྒྱས་ཡེ་
ཤེས་ཞབས་ཀྱིས་རྗེ་བཙུན་འཇམ་པའི་དབྱངས་ལ་དངོས་སུ་ཞུས་པ། གཙོ་ཆེར་རྩ་
རྒྱུད་ལ་བརྟེན་ནས་མཛད་པའི་རྣམ་བཞག་གཅིག་སྟེ། གསང་འདུས་ལུགས་གཉིས་སུ་
རྒྱ་བོད་གཉིས་ན་ཉི་ཟླ་ལྟར་གྲགས་ལ། དེ་ལ་རྒྱ་གར་གྱི་ཕྱིས་ཀྱི་པཎ་གྲུབ་ཚད་ལྡན་
མཐའ་དག་གིས་ལུགས་ཕྱི་མ་གཙོ་བོར་མཛད་དེ། སློབ་དཔོན་ནག་པོ་སྤྱོད་པའི་བདེ་
མཆོག་གི་མངོན་རྟོགས་དང་། བྲམ་ཟེ་དཔལ་འཛིན་ལ་སོགས་པས་མཛད་པའི་གཤིན་
རྗེ་གཤེད་ཀྱི་སྐོར་མཐའ་དག་ལ་སོགས་པའི་བླ་མེད་ཀྱི་སྒྲུབ་ཐབས་ཕལ་ཆེ་བ་ཞིག་
ལུགས་འདིའི་བསྐྱེད་རིམ་ཀྱི་འགྲོས་ལ་རྟེན་པ་ཡིན་ལ། ཁྱད་པར་ཁ་ཆེ་རིན་ཆེན་རྡོ་
རྗེས་མཛད་པའི་གསང་འདུས་མི་སྐྱོད་པ་དང་། ཇོ་བོ་རྗེས་མཛད་པའི་འཇིག་རྟེན་
དབང་ཕྱུག་གཉིས་ནི་འདིའི་སྒྲུབ་ཐབས་ཀུན་བཟང་གི་ཚིགས་བཅད་ཚིག་ལྷུག་དུ་
དཀྲོལ་བའི་ཚུལ་གྱིས་བསྒྱུར་ཞིང་། རིན་ཆེན་རྡོ་རྗེས་ནི། སློབ་དཔོན་སངས་རྒྱས་ཡེ་
ཤེས་ཞབས་ཀྱིས་མཛད་པའི་སྒྲུབ་ཐབས་ཀུན་ཏུ་བཟང་མོར་གྲགས་པ་ལས་ཀྱང་ཅུང་
-226-



འཇམ་པའི་རྡོ་རྗེའི་མངོན་པར་རྟོགས་པ་འདོད་རྒུའི་རྒྱ་མཚོ།
ཟད་ཁ་བཀང་སྟེ་མཛད་དོ། །དེ་ཡང་ལུགས་འདིའི་བསྐྱེད་རིམ་ཀྱི་ཆིངས་ནི། ཡན་
ལག་དྲུག་དང་རྣལ་འབྱོར་བཞི་ལ་སོགས་པའི་ཐ་སྙད་མི་མཛད་ཀྱི། གསང་འདུས་ཀྱི་
རྒྱུད་ཕྱི་མ་དང་དུས་འཁོར་ནས་འབྱུང་བའི་བསྙེན་བསྒྲུབ་ཡན་ལག་བཞི་དང་ཏིང་ངེ་
འཛིན་གཉིས་དང་རྣལ་འབྱོར་གཉིས་ཀྱིས་བསྡུས་ལ། ཏིང་ངེ་འཛིན་གཉིས་ནི་དང་པོ་
སྦྱོར་བ་དང་དཀྱིལ་འཁོར་རྒྱལ་མཆོག་གི་ཏིང་ངེ་འཛིན་ནོ། །རྣལ་འབྱོར་གཉིས་ནི།
ཐིག་ལེ་དང་ཕྲ་མོའི་རྣལ་འབྱོར་རོ། །མདོར་ན། དེ་ལྟ་བུའི་བསྐྱེད་རིམ་དང་རྫོགས་
རིམ་སྟོན་པའི་ཡེ་ཤེས་ཞབས་ཀྱི་གཞུང་དང་། དེའི་དངོས་སློབ་མར་མེ་མཛད་བཟང་
མོའི་དཀྱིལ་ཆོག་བཞི་བརྒྱ་ལྔ་བཅུ་པ་རྣམས་ལ་ཚད་མར་བྱས་ནས་དེའི་རྗེས་སུ་མི་
འབྲང་བའི་མཁས་པ་ནི་སུ་ཡང་མེད་དོ། །དེའི་ཕྱིར་ལུགས་འདི་ནི་འབད་པ་ཆེན་པོས་
བཙལ་ཏེ་ནན་ཏན་ཆེན་པོས་བཟུང་ཞིང་རྒྱས་པར་བྱ་བའི་ལམ་སྲོལ་ཟླ་མེད་པ་ཡིན་
པས་བདག་ལེགས་སུ་འདོད་པ་རྣམས་ཀྱིས་ལུགས་འདི་ལ་གཙོ་བོར་བྱའོ། །དེ་ལྟར་ན་
འཇམ་པའི་དབྱངས་ཀྱི་བསྒྲུབ་ཐབས་འདི་ཉམས་སུ་བླང་བ་ལ་དོན་གསུམ་ཏེ། །
སྔོན་འགྲོ་དང་དངོས་གཞི་དང་འཇུག་གོ །དང་པོ་ལ་རིང་བའི་དང་། ཉེ་བའི་
སྔོན་འགྲོ་གཉིས་སོ། །
དང་པོ་ནི། འདིའི་སྒྲུབ་ཐབས་ཀུན་བཟང་ལས། དལ་འབྱོར་འདི་ནི་ཤིན་
ཏུ་གཡོ་བ་དང་། །འཇིག་རྟེན་སྐྱེ་བོ་དམ་པ་ཕྲད་རྙེད་དཀའ། །དེ་བས་ཤེས་རབ་
ཐབས་ལ་གཞོལ་བ་ཡིས། །ཡིད་ལ་བྱེད་པའི་མཆོག་ དེ་བསྒྲུབ་པར་བྱ། །དེ་ལ་
སྔགས་པས་སྙིང་རྗེའི་སྟོབས་ཀྱིས་ནི། །བྱང་ཆུབ་མཆོག་གི་སེམས་ནི་བརྟེན་པོ་
དང་༑ ༑ཞེས་སོགས་ལེགས་པར་གསུངས་པ་ལྟར་དལ་འབྱོར་རྙེད་དཀའ་བ་ལ་
-227-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
སོགས་པའི་ལམ་ཐུན་མོང་བ་རྣམས་ཀྱིས་རྒྱུད་ལེགས་པར་སྦྱངས་པའི་གང་ཟག་
དབང་པོ་མཆོག་ཏུ་གྱུར་པས། དཀྱིལ་ཆོག་བཞི་བརྒྱ་ལྔ་བཅུ་པ་ནས་གསུངས་པ་
ལྟར་མཚན་ཉིད་དང་ལྡན་པའི་བླ་མ་མཆོག་ལས་འདིའི་དཀྱིལ་འཁོར་དུ་དབང་
བསྐུར་བ་དང་རྗེས་སུ་གནང་བ་ཐོབ་ནས། །ལྷག་པའི་ལྷ་ལ་མཆོག་ཏུ་དད་པས།
དེའི་གོ་འཕངས་སེམས་ཅན་གྱི་དོན་དུ་མྱུར་དུ་སྒྲུབ་པར་འདོད་པས། ལ་ལར་དྲི་
མེད་ཆུ་ནི་ཕུན་ཚོགས་ཤིང་། །ཤིང་མཆོག་མཛེས་པས་རྣམ་པར་བརྒྱན་པ་ཡི། །རི་
བོའི་ཕྱོགས་གཅིག་ཏུ་ནི་བཅོམ་ལྡན་འདས། །འཇམ་པའི་དབྱངས་ཞེས་བྱ་བ་སྒྲུབ་
པར་བྱ། །ཞེས་གསུངས་པ་ལྟ་བུའི་གནས་སུ། ཙན་དན་བཟང་པོ་ལ་སོགས་ཀྱིས་
བྱུགས་ཤིང་། །དྲི་ཞིམ་མེ་ཏོག་ཅལ་དཀྲམ་མཆོག་གི་ཆའི། །བསམ་གཏན་གནས་སུ་
བདེ་བའི་མལ་སྟན་ལ། །ཞེས་སོགས་དང་མཐུན་པའི་གནས་ཁང་དང་ཡོ་བྱད་ལ་
སོགས་པ་དངོས་སུ་འབྱོར་པའམ། མེད་ན་མོས་པས་ཐོ་རངས་སྟན་བདེ་བ་ལ་ཁ་
ཤར་དུ་ཕྱོགས་པས་དཀྱིལ་མོ་ཀྲུང་གིས་འདུག་སྟེ། རང་ཉིད་སྐད་ཅིག་གིས་འཇམ་
པའི་རྡོ་རྗེར་གསལ་བའི་ཐུགས་ཀར་ཟླ་བའི་དཀྱིལ་འཁོར་གྱི་སྟེང་དུ་མཾ་ཡིག་དམར་
སེར་འོད་ཟེར་རབ་ཏུ་འབར་བའི་སྣང་བ་ཆེན་པོས་རང་གི་སྒོ་གསུམ་གྱི་དྲི་མ་སྦྱངས་
ཤིང་ཕྱིར་འཕྲོས་པས་གདན་གསུམ་ཚང་བའི་དབང་ལྷ་ཐམས་ཅད་སྤྱན་དྲངས་ཏེ་
འོད་ཟེར་ཆེན་པོས་དབང་བསྐུར་བ་ལྟར་རང་ལ་ཁྲུས་གསོལ་ཞིང་དབང་བསྐུར་བར་
གྱུར༑ ཞེས་བརྗོད་ཅིང་བསལ་བར་བྱས་ལ་ཁ་དང་གདོང་ལ་སོགས་པ་བཀྲུ་བ་
དངོས་སམ་དེར་མོས་པར་བྱའོ། །དེ་ནས་ཐུན་མཚམས་ཀྱི་ལྷ་གསལ་གཏབ་སྟེ་ཡོ་
བྱད་བྱིན་གྱིས་རློབ་པའི་ཕྱིར་དུ། རང་ཉིད་འཇམ་པའི་རྡོ་རྗེ་སྐུ་མདོག་དམར་སེར་
སེར་སྔོ་དཀར་བའི་ཞལ་གསུམ་ཕྱག་དྲུག་གི་དང་པོ་གཉིས་རང་འདྲའི་ཡུམ་འཇམ་
-228-



འཇམ་པའི་རྡོ་རྗེའི་མངོན་པར་རྟོགས་པ་འདོད་རྒུའི་རྒྱ་མཚོ།
པའི་རྡོ་རྗེ་མ་ལ་འཁྱུད་ཅིང་། ལྷག་མ་གཡས་གཉིས་རལ་གྲི་དང་མདའ། གཡོན་
གཉིས་ཨུཏྤ་ལ་དང་གཞུ་འཛིན་པ། རིན་པོ་ཆེའི་རྒྱན་ཐམས་ཅད་ཀྱིས་བརྒྱན་ཅིང་
དར་སྣ་ཚོགས་ཀྱི་ན་བཟའ་ཅན་དུ་གྱུར། དེ་ནས་ནང་མཆོད་བྱིན་གྱིས་རློབ་ཚུལ་ལ།
དེང་སང་གི་གང་ཟག་འགའ་ཞིག ཕྱིས་ཀྱི་མཁས་པ་ཆེན་པོ་བློ་བཟང་གྲགས་
པའི་ དཔལ་ གྱིས་ མཛད་ པའི་ སྔགས་ ཀྱི་ ལམ་ རིམ་ནས་ བདུད་ རྩི་ བསྐྱེད་ཆོག་
གསུངས་པ་དེ་སྤྱི་འགྲོ་ཡིན་པར་བྱས་ནས་ལུགས་འདི་ལའང་ཤ་ལྔ་བདུད་རྩི་ལྔ་སྟེ་
རྫས་བཅུ་ཀ་བསྐྱེད་པ་ནི་མི་རིགས་སྟེ། དེ་ལྟ་ན་གསང་འདུས་འཕགས་ལུགས་
ལའང་རྡོ་རྗེ་ཕྲེང་བར་བཤད་པ་སྔགས་རིམ་དུ་བཀོད་པ་དེ་ཉིད་བྱེད་རིགས་པའི་
སྐྱོན་དུའང་འགྱུར་ལ། འདིར་སྒྲུབ་ཐབས་ཀུན་བཟང་དང་ཀུན་ཏུ་བཟང་མོ་གཉིས༑
བཞི་བརྒྱ་ལྔ་བཅུ་པ་རྩ་འགྲེལ། རིན་ཆེན་རྡོ་རྗེ། ཇོ་བོ་རྗེ་ལ་སོགས་པ་སུས་ཀྱང་ཤ་
ལྔ་མ་བཤད་པའི་ཕྱིར་རོ། །དེས་ན་འགྲོ་མགོན་འཕགས་པས་རྫས་བཅུ་བཤད་
པའང་མི་རིགས་སོ། །དེ་ཡང་སྒྲུབ་ཐབས་ཀྱི་གཙོ་བོ་གཉིས་ལས་ནི་བདུད་རྩིའི་ལྔ་
ལ་རིགས་ལྔའི་ས་བོན་གྱིས་མཚན་པར་བཤད་པ་ཙམ་ལས་མེད་ལ། དཀྱིལ་ཆོག་
བཞི་བརྒྱ་ལྔ་བཅུ་པར། ཟླ་བ་ཉི་མ་ཆུ་སྨན་དྲི། །ཞེས་བྱང་སེམས་དང་
། རཀྟ་དང་།
དྲི་ཆུ་དང་། སྨན་ཤ་ཆེན་དང་། དྲི་ཆེན་རྣམས་གསུངས་སོ། །དེ་ལྟར་ན་འདི་སྐད་
ཅེས་བརྗོད་ཅིང་བསམ་སྟེ། ཨོཾ་ཨཱབིབྷཱནྟ་ཀྲྀཏ་ཧཱུཾ། ཨོཾ་ཤུ་ནྱ་ཏཱ་ཛྙཱ་ན་བཛྲ་སྭ་བྷཱ་ཝ་
ཨཱཏྨ་ཀོཉ་ཧཾ། སྟོང་པ་ཉིད་དུ་གྱུར། སྟོང་པའི་ངང་ལས་ཡཾ་ལས་རླུང་གི་དཀྱིལ་
འཁོར་སྔོན་པོ་གཞུའི་དབྱིབས་ཅན་རྒྱལ་མཚན་ལ་ཡཾ་གྱིས་མཚན་པ། དེའི་སྟེང་དུ་
རཾ་ལས་མེའི་དཀྱིལ་འཁོར་དམར་པོ་གྲུ་གསུམ་པ་རཾ་གྱིས་མཚན་པ། དེའི་སྟེང་དུ་ཀཾ་
ལས་མི་མགོའི་སྒྱེད་བུ་གསུམ་གྱི་སྟེང་དུ་ཨ་ལས་ཐོད་པ་ཕྱི་དཀར་ལ་ནང་དམར་བ་
-229-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
དཔྲལ་བ་རང་ལ་བསྟན་པ་ཡངས་ཤིང་རྒྱ་ཆེ་བའི་ནང་གི་ཤར་དུ་ཧཱུྃ་ལས་དྲི་ཆེན་བློ་
གྱིས་མཚན་པ། ལྷོར་ཨ་ལས་རཀྟ་ཨཾ་གིས་མཚན་པ། ནུབ་ཏུ་ཛཾ་ལས་བྱང་སེམས་
རྫི་གིས་མཚན་པ། །བྱང་དུ་ཁཾ་ལས་ཤ་ཆེན་ཁཾ་གིས་མཚན་པ། དབུས་སུ་ཧཱུྃ་ལས་དྲི་
ཆུ་ཧཱུྃ་གིས་མཚན་པ། ཐུན་མོང་གི་སྟེང་དུ་ཨོཾ་ཡིག་དཀར་པོ་འོད་ཟེར་འཕྲོ་བར་གྱུར།
རང་གི་ཐུགས་ཀའི་མཾ་གྱི་འོད་ཟེར་གྱིས་དེ་བཞིན་གཤེགས་པ་རིགས་ལྔ་སྤྱན་དྲངས་
ཏེ་རང་རང་གི་ས་བོན་ལ་ཐིམ་ཞིང་རླུང་གཡོས་ཏེ་མེ་སྤར་བས་རྫས་རྣམས་ཞུ་ཞིང་
ཁོལ༑ དྲི་མ་ཐམས་ཅད་སྦྱངས་ཤིང་ཁ་དོག་དམར་སེར་ཉི་མ་འཆར་ཀའི་མདོག་
ཅན་གསལ་ཞིང་དྭངས་པར་གྱུར། དེའི་རླངས་པ་གྱེན་དུ་འཕྱུར་བ་ལས་བྱུང་བའི་ཧཱུྃ་
ལས་རྡོ་རྗེ་དཀར་པོ་རྩེ་ལྔ་པ་འོད་ཟེར་རབ་ཏུ་འཕྲོ་བ་གསུམ་ཡང་བར་སྣང་དེ་ཉིད་
དུ་ཞུ་བ་ཐོད་པར་ལྷུང་པས་ཡེ་ཤེས་ཀྱི་བདུད་རྩི་ཟག་པ་མེད་པའི་རོ་དང་བཅུད་
ཀྱིས་བརྒྱན་པར་བྱས། ཨོ་ཡིག་ གི་འོད་ཟེར་ གྱིས་ ཕྱོགས་བཅུའི་འཇིག་རྟེན་ན་
གནས་པའི་སྣོད་བཅུད་ཀྱི་བདུད་རྩི་ཐམས་ཅད་བཀུག་ནས་སྙིམ་པས་རྒྱ་ཆེར་སྤེལ་
ཞིང་བྱིན་གྱིས་རླབས་པར་གྱུར། འབྲུ་གསུམ་བརྗོད། འདི་ཡང་ཇོ་བོ་དང་རིན་ཆེན་
རྡོ་རྗེ་སོགས་དང་ཅུང་ཟད་མི་མཐུན་ཡང་སློབ་དཔོན་ཉིད་ཀྱི་ཀུན་ཏུ་བཟང་མོ་གཙོ་
བོར་བྱས་པའོ། །དེ་ནས་ལེགས་པར་བཤམས་པའི་མཆོད་རྫས་རྣམས། སྔ་མ་ལྟར་
བསངས་ཞིང་སྦྱངས། །སྟོང་པའི་ངང་ལས་ཨ་ལས་བྱུང་པའི་ཐོད་པ་ཡངས་ཤིང་རྒྱ་
ཆེ་བ་རྣམས་ཀྱི་ནང་དུ་ཨོཾ་པཾ་ཨོཾ་པུ་ལ་སོགས་པ་མཆོད་རྫས་སོ་སོའི་མིང་ཡིག་དང་
པོ་ཐིག་ལེས་བརྒྱན་པ་ཞུ་བ་ལས་བྱུང་བའི་མཆོད་ཡོན་ཞབས་བསིལ་ཞལ་བསིལ།
མེ་ཏོག་བདུག་སྤོས་མར་མེ་དྲི་མཆོག་ཞལ་ཟས་རོལ་མོ་ལ་སོགས་པའི་མཆོད་རྫས་
ཐམས་ཅད། རང་བཞིན་བདེ་སྟོང་གི་ཡེ་ཤེས། རྣམ་པ་མཆོད་རྫས་ཀྱི་སྤྲིན་སྤུངས།
-230-



འཇམ་པའི་རྡོ་རྗེའི་མངོན་པར་རྟོགས་པ་འདོད་རྒུའི་རྒྱ་མཚོ།
བྱེད་ལས་རང་གཞན་གྱི་དབང་པོ་མཐའ་དག་ཟག་མེད་ཀྱི་བདེ་བས་ཚིམ་པར་བྱེད་
པས་ཕྱི་ནང་ཀུན་ཏུ་གང་བར་གྱུར། ཨོཾ་ཨགྷཾ་ཨཱཧཱུྃ། དེ་བཞིན་དུ། པཱཧཱུྃ། ཨཱཉྩ་མ་ཎཾ།
པུལླེ། དྷུ་པེ། ཨཱ་ལོ་ཀེ གནྡྷེ། ནེཝིདྱ། ཤད། རཱུ་པ། ཤསྡ། གནྟ། ར་ས། སྤན། །
དྷརྨ་དྷ་ཏུ་ ཨཱཧཱུྃ། བཛྲ་ སྤ་ར་ཎ་ ཁཾ། ཞེས་བརྗོད་ཅིང་བསམ་སྟེ། ཆུ་གསུམ་ ཡང་
གཞུང་དེ་ཉིད་ལས་འབྱུང་ངོ་། དེ་ནས་སྔོན་འགྲོའི་གཏོར་མ་བྱེད་ན་ཡང་། དགོས་
སུ་མཆོད་གཏོར་བཤམས་པ་སྔར་ལྟར་བྱིན་གྱིས་རླབས་ལ། གསང་འདུས་འཕགས་
ལུགས་མི་སྐྱོད་པའི་ཕྱོགས་སྐྱོང་གི་གཏོར་ཆོག་ད་ལྟ་གྲགས་ཆེ་བ་འདི། སློབ་དཔོན་
ཨ་བྷ་ཡས་རྡོ་རྗེ་ཕྲེང་བར་གསུངས་པ་ཡིན་ལ། ཕྲེང་བའི་དཀྱིལ་འཁོར་གྱི་གཙོ་བོ་
འཇམ་རྡོར་ཡིན་པས། རང་གི་ཐུགས་ཀའི་ཧཱུྃ་གི་དོད་དུ་མཾ་དམར་སེར་གྱིས་འོད་
ཟེར་འཕྲོས་པས་ཞེས་པ་བཅུག་པ་ཉིད་ཀྱིས་འགྲུབ་ལ། ཡང་ན་བུ་སྟོན་རིན་པོ་ཆེས་
འདིའི་དཀྱིལ་ཆོག་དུ་ཕྱོགས་སྐྱོང་བཅུ་ལ་འབུལ་བར་གསུངས་པ་ལྟར་བྱེད་ན། རང་
གི་ཐུགས་ཀའི་མཾ་ལས་འོད་ཟེར་འཕྲོས་པས་ཕྱོགས་སྐྱོང་བཅུ་འཁོར་དང་བཅས་པ་
སྤྱན་དྲངས་ནས་ཕྱོགས་བཅུར་འཁོད་པ་ནི། ཤར་དུ་བརྒྱ་བྱིན་སེར་པོ་གླང་ཆེན་ལ་
ཞོན་པ་རྡོ་རྗེ་འཛིན་པ། ཤར་ལྷོར་མེ་ལྷ་དམར་པོ་ར་སྐྱེས་ལ་ཞོན་པ་བགྲང་ཕྲེང་
འཛིན་པ། ལྷོར་གཤིན་རྗེ་སྔོན་པོ་མ་ཧེ་ལ་ཞོན་པ་དབྱུག་ཐོ་འཛིན་པ། །ལྷོ་ནུབ་ཏུ་
སྲིན་པོ་ནག་པོ་རོ་ལངས་ལ་ཞོན་པ་རལ་གྲི་འཛིན་པ། ནུབ་ཏུ་ཆུ་ལྷ་དཀར་པོ་ཆུ་
སྲིན་ལ་ཞོན་པ་སྦྲུལ་ཞགས་འཛིན་པ། ནུབ་བྱང་དུ་རླུང་ལྷ་ལྗང་སྔོན་རི་དྭགས་ལ་
ཞོན་པ་བ་དན་འཛིན་པ། བྱང་དུ་གནོད་སྦྱིན་སེར་པོ་རྟ་ལ་ཞོན་པ་ནེའུ་ལེ་འཛིན་པ།
བྱང་ཤར་དུ་དབང་ལྡན་དཀར་པོ་ཁྱུ་མཆོག་ལ་ཞོན་པ་རྩེ་གསུམ་འཛིན་པ། སྟེང་དུ་
ཚངས་པ་སེར་པོ་ངང་པ་ལ་ཞོན་པ་འཁོར་ལོ་འཛིན་པ། འོག་ཏུ་ས་ལྷ་སེར་མོ་པད་
-231-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
མ་ལ་གནས་པ་པད་མ་འཛིན་པ་རྣམས་སྐད་ཅིག་གིས་འོད་གསལ་དུ་བཅུག་པ་ལས་
འདུས་པའི་ལྷ་ཤེས་རབ་མ་དང་བཅས་པའི་སྐུར་བཞེངས་པའི་མགྲོན་རྣམས་ཀྱི་
ལྗགས་ཧཱུྃ་ལས་སྐྱེས་པའི་རྡོ་རྗེ་རྩེ་གཅིག་པ་དམར་པོ་འོད་ཀྱི་སྦུ་གུ་ཅན་རྣམས་སུ་
གྱུར༑ ཨོཾ་ཨཱཙཱཧཱི༔ པྲ་ཝ་རཾ། སད་རཾ། ཨབྷཾ་པྲ་ཏཱི་ཙྪ་ཧཱུྃ་སྭཱ་ཧཱ། དེ་བཞིན་དུ། པཱ་ཏྱཾ།
ཨཱཉྩ་མ་ཎཾཔྲ་ཏཱིཙྪ་ཧཱུྃ་སྭཱ་ཧཱ། ཨོཾ་ཨིནྡ། ཨགི། ཡ་མ། ནེ་རི་ཏེ། ཝཱ་རུ་ཎ། ཝཱ་ཡབྱ། ཀུ་
བེ་ར། ཨཱི་ཤཱ་ན། བྲཧྨ། སྲི་ཤྲཱི་ཝཱི་དེ་ཝཱི་སྭཱ་ཧཱ། ཨོཾ་ཨ་ཀཱ་རོ་མུ་ཁཾ་སརྦ་དྷརྨཱ་ཎཾ་ཨཱ་དྱ་ནུཏྠ
རྣ་ཏཱ་ཏ། ཨོཾ་ཨཱཿ ཧཱུྃ། ཞེས་པ་གསུམ་གྱིས་ཕུལ་དྲིལ་བུ་བསིལ་ཞིང་། ཁམས་གསུམ་
གནས་པའི་ལྷ་དང་ཀླུ། །གནོད་སྦྱིན་དྲི་ཟ་ལྷ་མ་ཡིན། །གང་དག་རྫུ་འཕྲུལ་ཆེར་
ལྡན་ཞིང་། རྡོ་རྗེའི་སྤྱན་དང་སྙན་མངའ་བ། །ས་ལ་གནས་པའི་འབྱུང་པོ་རྣམས་། །
བདག་ལ་དགོངས་པར་མཛད་དུ་གསོལ། །བདག་མིང་འདི་ཞེས་བགྱི་བ་ཡིས། །
སངས་རྒྱས་རྣམས་ལ་མཆོད་པ་དང༌། །སེམས་ཅན་རྣམས་ལ་ཕན་དོན་དུ། །ས་
ཕྱོགས་དགེ་གནས་དེ་ཉིད་དུ། །དམ་པའི་དཀྱིལ་འཁོར་ཆེར་འབྱུང་བ། །ཇི་ལྟར་
བསམས་པའི་ལས་བྱེད་ན། ཁྱེད་ཀྱིས་བར་ཆད་མ་བྱེད་པར། །དགེ་བའི་གྲོགས་པོ་
ཉིད་དུ་མཛོད། །ཨོཾ་བཛྲ་པུཊྚེ་པྲ་ཏཱིཙྪ་ཧཱུྃ་སྭཱཧཱ། དེ་བཞིན་དུ། དྷཱུ་པེ་ནས་ཤཔྟའི་བར་
བརྗོད། ད་ཤ་དི་ཀ་ལོ་ཀ་པཱ་ལ་ཨོཾ་ཨཱཧཱུཾ། མ་རྙེད་ཡོངས་སུ་མི་ཤེས་དང་། ། གང་
ཡང་ནུས་པ་མ་མཆིས་པས། །འདིར་ནི་བྱ་བ་གང་བགྱིས་པ། །དེ་ཀུན་ཁྱེད་རྣམས་
བཟོད་མཛད་རིགས། །ཡིག་བརྒྱ་བརྗོད། ཨོཾ་ཨཱཿཧཱུྃ་བཛྲ་མྱི་འཇིག་རྟེན་པ་རྣམས་རང་
གནས་སུ་གཤེགས་པར་གྱུར། དེ་ནས་སྒྲུབ་མཆོད་དང་འབྲེལ་ན་གསོལ་གདབ་
མཎྜལ་འབུལ་ བ་ སོགས་ སྤྱི་དང་མཐུན། སྐྱབས་འགྲོ་སེམས་བསྐྱེད། འོག་ནས་
འབྱུང་བའི་ཡིད་ཀྱི་རོལ་པ་ནས་བྱང་ཆུབ་དམ་པ་སྐྱེད་པར་བགྱིའི་བར་ལན་གསུམ་
-232-



འཇམ་པའི་རྡོ་རྗེའི་མངོན་པར་རྟོགས་པ་འདོད་རྒུའི་རྒྱ་མཚོ།
བརྗོད༑ ཡིག་བརྒྱའི་བཟླས་བརྗོད་བྱེད་པའང་སྤྱི་དང་མཐུན་ནོ། །
གཉིས་པ་ཉེ་བའི་སྔོན་འགྲོ་ལ་མཐུན་རྐྱེན་སྒྲུབ་པ་ཚོགས་གཉིས་བསགས་
པ་དང་། འགལ་རྐྱེན་འགོག་པ་སྲུང་འཁོར་བསྒོམ་པའོ། །དང་པོ་ལ་ནི། གང་དག་
བསོད་ནམས་ཀྱི་ཚོགས་ཀྱི་སྐབས་སུ་ཚད་མེད་པ་བཞི་མི་བསྒོམ་པ་ནི། ཀུན་ཏུ་
བཟང་མོ་ལས་ཚད་མེད་བཞི་རྒྱས་པར་བསྒོམ་ཚུལ་གསུངས་པ་དང་འགལ་ཞིང་
ཕྱག་འཚལ་མི་བྱེད་པ་ནི་ཇོ་བོ་ཆེན་པོའི་གསུང་དང་མི་མཐུན་ནོ། །དེས་ན་རང་ཉིད་
འཇམ་པའི་རྡོ་རྗེར་གསལ་བའི་ཐུགས་ཀར་ཟླ་བའི་དཀྱིལ་འཁོར་དྲི་མ་མེད་པ་ལ་
གནས་པའི་མཾ་ཡིག་དམར་སེར་རྣམ་ཐར་སྒོ་གསུམ་གྱི་རང་བཞིན། ཡིད་བཞིན་གྱི་
ནོར་བུ་ལྟར་འཇིག་རྟེན་གྱི་དབུལ་པ་སེལ་བར་བྱེད་པ་ལས་འོད་ཟེར་དཔག་ཏུ་མེད་
པ་འཕྲོས་ཏེ་བསོད་ནམས་ཀྱི་ཚོགས་མཐའ་ཡས་པ་མྱུར་དུ་སྒྲུབ་པའི་ཕྱིར་དུ། འོད་
ཀྱི་སྣ་ལ་རྩ་བའི་བླ་མ་རིགས་ཀྱི་བདག་པོའི་རྣམ་པར་བཞུགས་པའི་དཔལ་ལྡན་
འདུས་པ་འཇམ་པའི་རྡོ་རྗེའི་དཀྱིལ་འཁོར་གྱི་ལྷ་ཚོགས་སངས་རྒྱས་དང་བྱང་ཆུབ་
སེམས་དཔའ་ཐམས་ཅད་བསྡུས་པའི་བདག་ཉིད་མདུན་གྱི་ནམ་མཁར་སྤྱན་དྲངས།
ཨོཾ་སརྦ་ཏ་ཐཱ་ག་ཏཱ་ཀཱ་ཡ་ཝཱཀྐ་ཙིཏྟཾ་པྲཎ་མྱ་བཛྲ་བནྡྷ་ནཾ་ཀ་རོ་མི། དཔལ་ལྡན་མི་ཤེས་
ཀུན་སྤངས་དྲི་མེད་གཟི་བརྗིད་ལྡན། །དཔག་མེད་རིགས་ཀྱི་སྤྲུལ་པ་རྣམས་ཀྱིས་
རབ་བརྒྱན་ཞིང་། །ཤེས་ རབ་ ཡན་ལག་འདུས་པ་འབར་ཞིང་ རབ་མཛེས་པ། །
འཇམ་དཔལ་གང་དེ་མཆོད་ཕྱིར་དེ་ལ་ཕྱག་འཚལ་ལོ། །ཨོ་བྷ་ག་ཝཱ་ན་མཉྫ་བཛྲ་དེ་
བ་ཙ་ཀྲ་མཎཱ་ལ་ས་པ་རི་ཝཱ་ར་ཨགྷཾ་པཱུ་ཛ་མེ་གྷ་ས་མུ་དྲ་སྤ་ར་ཎ་ས་མ་ཡ་ཤྲཱི་ཧཱུྃ། དེ་
བཞིན་ དུ་ འདིར། པཱ་ཏྱཾ། པུཤྩ། དྷ་ པེ། ཨཱ་ ལོ་ ཀེ། གནྡྷེ། ནེ་ ཝི་ བྱེ། ཤཔྟ། རྭ པ།
ཤལྟ་༑ གནྡྷ། ར་ས། སྤེན་དྷརྨ་དྷཱ་ཏུ་བཛྲ་རྣམས་སྦྱར་རོ། གང་ཞིག་ཐོག་མེད་སྲིད་
-233-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
པའི་ཆུ་ཀླུང་དུ། །མ་ལུས་ཀུན་རྟོག་གིས་བསགས་རྙོག་པ་རྣམས། །ཐུགས་རྗེ་ཆེ་
ལྡན་སྤྱན་སྔར་དེ་དག་ནི། །ཆོ་ག་བཞིན་དུ་ཐམས་ཅད་བཤགས་པར་བགྱི། །རྫོགས་
སངས་རྒྱས་དང་བྱང་ཆུབ་སེམས་དཔའ་དང་། །འཕགས་པ་གཞན་གྱིས་དགེ་བ་གང་
མཛད་པ། །དེ་དག་ཀུན་ལ་ཡང་དག་ཡིད་རང་ཞིང་། །བྱང་ཆུབ་ཏུ་ནི་ཡོངས་སུ་བསྔོ་
བར་བགྱི། །ཡིད་ཀྱི་རོལ་པ་དྲི་མེད་ཟླ་འདྲས་སྒྲུབས། །སྙིང་རྗེ་དམ་པ་མཐའ་ཡས་
པ་ཡི་ཐབས། །རང་གི་ཡིད་ལ་གནས་པར་གྱུར་པ་ཡི། །བདེ་གཤེགས་རྣམས་ལ་
རྟག་ཏུ་སྐྱབས་སུ་མཆི། །རྟོག་པ་མ་ལུས་པ་ལས་ངེས་གྲོལ་ཞིང་། །སེམས་དཔའ་
དམ་པ་རྣམས་ཀྱི་ཕུན་ཚོགས་གཞི། །དངོས་པོ་ཐམས་ཅད་རོ་གཅིག་ངོ་བོ་ཉིད། །
དམ་པའི་ཆོས་ལ་རྟག་ཏུ་སྐྱབས་སུ་མཆི། །འཆིང་པ་རྣམས་ལས་ངེས་པར་གྲོལ་གྱུར་
ཅིང་༑ ༑སྙིང་རྗེ་མཆོག་གིས་བསྐྲུན་པའི་དཔལ་དང་ལྡན། །རབ་ཏུ་དགའ་སོགས་ས་
ལ་ རབ་ བཞུགས་པའི། །བརྟུལ་ཞུགས་ དབང་པོའི་ཚོགས་ལ་སྐྱབས་སུ་མཆི། །
བསམ་དང་རྣམ་པར་སྨིན་པ་དག་གྱུར་པས། །སྒྲིབ་པ་ཀུན་གྱི་བག་ཆགས་ཡང་དག་
འབྱིན༑ ༑ལྷག་པར་མོས་པས་རྣམ་པར་བརྒྱན་པ་ཡི། །སེམས་ནི་བྱང་ཆུབ་དམ་པ་
བསྐྱེད་པར་བགྱི། །བདེ་བཤེགས་སྲས་བཅས་རྣམས་ཀྱི་ལམ་ཅིག་པུ། །སྦྱིན་སོགས་
རྣམ་བཅུ་དཀར་པོའི་ཡོན་ཏན་ཚུལ། །རྫོགས་སངས་རྒྱས་བདག་མ་ལུས་ངོ་བོའི་
བློས༑ །ཡང་དག་ཉིད་དུ་ད་ནི་གནས་པར་བགྱིའོ། །སེམས་ཅན་ཐམས་ཅད་བདེ་བ་
དང་བདེ་བའི་རྒྱུ་དང་ལྡན་པར་གྱུར་ཅིག །སྡུག་བསྔལ་དང་སྡུག་བསྔལ་གྱི་རྒྱུ་དང་
བྲལ་བར་གྱུར་ཅིག །བདག་གིས་སེམས་ཅན་ཐམས་ཅད་བདེ་བ་དང་ལྡན་ཞིང་སྡུག་
བསྔལ་དང་བྲལ་བའི་དོན་དུ་འཇམ་པའི་རྡོ་རྗེ་ཐོབ་པར་འགྱུར་རོ། །རང་གཞན་
ཐམས་ཅད་འཇིག་རྟེན་གྱི་ཆོས་བརྒྱད་མགོ་སྙོམས་པའི་གཏང་སྙོམས་ལ་གནས་
-234-



འཇམ་པའི་རྡོ་རྗེའི་མངོན་པར་རྟོགས་པ་འདོད་རྒུའི་རྒྱ་མཚོ།
པར་བགྱིའོ། །ཞེས་དོན་དྲན་བཞིན་པས་བརྗོད་དོ། །རང་བཞིན་སྣོད་བཅུད་ཀྱིས་
བསྡུས་པའི་ཆོས་ཐམས་ཅད་ཀྱི་ངོ་བོ་རྒྱུ་འབྲས་གསུམ་རང་བཞིན་གྱིས་གྲུབ་པས་
སྟོང་པའི་སྟོང་པ་ཉིད་དུ་གྱུར་པར་ངེས་པར་བྱ་ཞིང་། ཁྱད་པར་རིན་ཆེན་རྡོ་རྗེས་
གོང་གི་མཆོད་བྱ་མཆོད་བྱེད་བཤགས་བྱ་བཤགས་བྱེད་ལ་སོགས་པ་ཐམས་ཅད་ལ་
བདེན་སྟོང་གི་ལྟ་བས་རྒྱས་འདེབས་པའི་བསམ་པས། ངོ་བོ་ཉིད་དང་བྲལ་ཕྱིར་
སྟོང་པ་སྟེ། །རང་བཞིན་རྒྱུ་དང་བྲལ་བས་མཚན་མ་མེད། །རྟོག་པ་རྣམས་དང་བྲལ་
ཕྱིར་དངོས་རྣམས་ཀུན། །མ་ལུས་སྨོན་པ་ལས་ནི་ངེས་པར་གྲོལ། །ཨོ་ཤཱ་ནྱ་ཏཱ་ཛྙཱ་ན་
བཛྲ་སྭ་བྷ་ཝ་ཨཱཏྨ་ཀོཉ་ཧཾ། ཞེས་བརྗོད་དོ། ཁ་ཅིག་ན་རེ། འདིར་བདེན་སྟོང་གི་ལྟ་
བ་བསྐྱངས་པའི་སྒོ་ནས་གོང་འོག་གི་རྣལ་འབྱོར་ཐམས་ཅད་དེའི་རྩིས་ཟིན་པར་
བྱེད་པ་ཡིན་གྱི། །སྣང་བ་བསྡུད་པ་མ་ཡིན་ཞིང་དེའི་ཕྱི་བསྐྱེད་རིམ་ཀྱི་ལམ་གྱི་
གནད་སྐུ་གསུམ་ལམ་འཁྱེར་གྱི་འཆི་བ་ཆོས་སྐུར་འཁྱེར་བའི་ལམ་དུ་བྱེད་པ་ཡང་མི་
བདེ་སྟེ། འདི་དང་འོག་གི་བསྲུང་འཁོར་ལ་སོགས་པ་རྣམས་བསྐྱེད་རིམ་ཀྱི་སྦྱོར་བ་
མ་ཡིན་པར་འགྱུར་བའི་ཕྱིར་རོ། །ཞེས་ཟེར་བ་ནི་འཐད་པར་མ་མཐོང་སྟེ། དུས་
འཁོར་དང་གསང་འདུས་འཕགས་ལུགས་དང་བདེ་མཆོག་སོགས་ལ་དེ་ལྟར་བདེན་
མོད་ཀྱང་། འདིར་ནི་སྒྲུབས་ཐབས་ཀུན་བཟང་ལས་གོང་གི་ཚིགས་བཅད་སྔགས་
དང་བཅས་པ་ལས་གཞན་པའི་འཆི་བ་ཆོས་སྐུར་འཁྱེར་བའི་ལམ་ཅུང་ཟད་ཀྱང་མ་
གསུངས་ལ། ཀུན་ཏུ་བཟང་མོ་འདིའི་སྐབས་སུ་བར་སྲིད་ནམ་མཁར་འཇོག་པ་རྒྱུ་
མཚན་ དང་བཅས་ནས་ གསུངས་ པའི་ ཕྱིར་རོ། །ངེས་ན་ལུགས་འདི་ལ་བར་དོ་
མཚོན་བྱེད་ནི། འོག་རྒྱུ་རྡོ་རྗེ་འཛིན་པ་ལ་བར་སྲིད་འཇུག་པའི་སྐབས་ཉིད་དུ། ཨོ་
ཨཱ་ཧཱུྃ་ཞེས་བྱ་བའི་སེམས་ཉིད་ནི། །འོད་ལྡན་ཧོ་དང་སྤེལ་བ་ཆོ་ག་བཞིན། །ཞེས་
-235-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ཀུན་བཟང་ལས་གསུངས་པ་ལྟར། འདིའི་དངོས་ཀྱི་རྗེས་འབྲང་ཐམས་ཅད་ཀྱིས་
ཀྱང་སྐབས་དེར་བཤད་ལ། དང་པོར་གང་དུ་འཇོག་གི་བཤད་པ་ནི་ཀུན་ཏུ་བཟང་
མོ་ལས་གཞན་དུ་གསལ་པོ་ཅུང་ཟད་ཀྱང་མི་འབྱུང་ངོ༌། །དེའི་རྒྱུ་མཚན་གྱིས་འཆི་
སྲིད་སྦྱོང་བྱེད་ཀྱང་མི་གསལ་མོད་ཀྱི། བསྲུང་འཁོར་གྱི་འོག་ཏུ་ལྷག་མོས་འོད་
གསལ་དུ་བསྡུད་པ་དང་། ཕུང་སོགས་དང་འབྱུང་པ་རྣམས་རིམ་གྱིས་ཐིམ་པ་དང་།
ཧེ་རུ་ཀའི་དོན་བདག་མེད་གཉིས་སྒོམ་པ་ལྟ་བུ་མེད་པ་རྣམས་ལ་ནི་བསྲུང་འཁོར་གྱི་
སྔོན་གྱི་ཡེ་ཤེས་ཀྱི་ཚོགས་ཉིད་འཆི་སྲིད་སྦྱོང་བྱེད་དུ་རིགས་པ་དང་ལུང་འདིས་གྲུབ་
བོ༑ ༑སྤྱིར་ཡེ་ཤེས་ཀྱི་ཚོགས་བསྐྱེད་རིམ་ཀྱི་སྦྱོར་བ་ཡིན་པ་ཙམ་གྱིས་འཆི་སྲིད་
སྦྱོང་བྱེད་དུ་མི་འདོད་ན་ནི་བདེ་མཆོག་ལོ་ཧི་པ་དང་དུས་འཁོར་ལྟ་བུ་ལའང་དེར་
འགྱུར་རོ། །དེས་ན་སྐབས་འདིར་རྣལ་འབྱོར་པའི་ལུས་ཀྱི་འབྱུང་བ་ཐིམ་ རིམ་
སོགས་དངོས་སུ་མེད་ཀྱང་། མཉམ་གཞག་གི་ངོར་སྣང་བ་མཐའ་དག་བསྡུས་པའི་
འོད་གསལ་དེ་ཉིད་འཆི་སྲིད་སྦྱོང་བྱེད་དུ་བྱས་ན་ནི་སྐྱེ་གནས་མཐའ་དག་གི་འཆི་
སྲིད་སྦྱོང་བར་ནུས་ཀྱི། འབྱུང་བ་ཐིམ་རིམ་དངོས་སུ་ཡོད་པའི་འོད་གསལ་གྱིས་ནི་
མངལ་སྐྱེས་ཀྱི་འཆི་སྲིད་ལས། གཞན་པ་སྦྱོང་བར་མི་ནུས་པས་ལུགས་དེ་ནི་ཁམས་
དྲུག་འདུས་འཛམ་བུ་གླིང་པའི་མངལ་སྐྱེས་ཁོ་ནའི་ལམ་དུ་གསུངས་སོ། །དེས་ན།
གཉིས་པ་ནི། འདི་སྐད་ཅེས་བྱ་སྟེ། སྟོང་པའི་ངང་ལས་ཀུན་རྫོབ་ཀྱི་སྣང་བ་ཐམས་
ཅད་འདོད་པ་ཙམ་དང་འབྲེལ་བའི་གཞི་མེད་དུ་རྟོགས་པར་བྱ་བའི་ཕྱིར་དུ། ནམ་
མཁའི་ཁམས་སུ་ཨ་ལས་བྱུང་བའི་ཟླ་བའི་དཀྱིལ་འཁོར་ཤིན་ཏུ་གསལ་བའི་དབུས་
སུ་རང་གི་བར་དོའི་ལུས་ངག་ཡིད་གསུམ་གྱི་ངོ་བོ་ཨོཾ་དཀར་པོ། ཨཱདམར་པོ། ཧཱུྃ་
སྔོན་པོ་རྣམས་ཐབས་ཤེས་ཆགས་སེམས་ཀྱི་རང་བཞིན་ཧོ་དམར་པོ་གཉིས་ཀྱི་
-236-



འཇམ་པའི་རྡོ་རྗེའི་མངོན་པར་རྟོགས་པ་འདོད་རྒུའི་རྒྱ་མཚོ།
དབུས་ན་འཁོད་པ་མེ་ལོང་གི་གཟུགས་བརྙན་བཞིན་དུ་གསལ་བ་བྱང་ཆུབ་སེམས་
ཀྱི་ངོ་བོར་གྱུར། སྐབས་འདིར་ཀུན་བཟང་དང་རྡོ་རྗེས་བསྲུང་འཁོར་ཐུན་མོང་མ་
ཡིན་པ་མ་མཛད་པ་ལྟར། བུ་སྟོན་སོགས་ཀྱིས་ཀྱང་མ་མཛད་ཀྱང་། ཀུན་ཏུ་བཟང་
མོ་རིན་ཆེན་རྡོ་རྗེ་ཨ་བྷ་ཡ་རྣམས་ཀྱིས་རྒྱས་པར་གསུངས་ཤིང་། མར་མེ་མཛད་
བཟང་པོས་ཀྱང་། ཧཱུྃ་མཛད་ཡང་ན་གཙུག་ཏོར་རམ། །ཡང་ན་རྟག་པ་ལ་སོགས་
པས༑ ༑བསྲུང་ཕྱིར་ཁྲོ་བོ་འཁོར་ལོ་ལ། །གནས་ནས་བགེགས་ཀུན་གཞོམ་པར་
བྱ༑ ༑ཞེས་ གསུངས་སོ། །དེའི་ཕྱིར་ ཨ་ བྷ་ཡས་ བསྲུང་ འཁོར་ལ། ཁྲོ་བོ་བཅུ་མ་
གཏོགས་དབུས་ན་ལྷ་མེད་པར་འདོད་པ་ནི་འཐད་པར་མ་མཐོང་ངོ༌། །རིན་ཆེན་རྡོ་
རྗེས་ཧཱུྃ་མཛད་ལ་དབང་ཕྱུག་དང་དབུ་མའི་གདན་བཤད་པའང་ཀུན་ཏུ་བཟང་མོ་
ནས་མ་བཤད་ཅིང་འདི་ལ་རིགས་པས་ཀྱང་མི་འཐོབ་བོ། །འདིར་ཀུན་ཏུ་བཟང་མོ་
ལས་བསྲུང་འཁོར་ཐུན་མོང་པ་མ་གསུངས་ཤིང་རིན་ཆེན་རྡོ་རྗེས་གཞན་དུ་བཤད་
ཀྱང་ཇོ་བོ་དང་ཨ་བྷ་ཡ་ལྟར་བྱའོ། །དེས་ན་འདི་ལྟར་བྱ་སྟེ། བྱང་ཆུབ་ཀྱི་སེམས་ལ་
རྫོགས་བྱང་གི་བར་དུ་བདུད་བཞིའི་བར་ཆད་བསལ་བའི་ཕྱིར་དུ། དེའི་འོག་ཏུ་ཨོཾ་
ལས་བྱུང་བའི་ཉི་མའི་དཀྱིལ་འཁོར་གྱི་སྟེང་དུ་ཧཱུྃ་ལས་བྱུང་བའི་རྡོ་རྗེ་ནག་པོ་རྩེ་ལྔ་
པ་ཁ་གྱེས་ཤིང་རབ་ཏུ་འཇིགས་པའི་ལྟེ་བར་ཉི་མ་ལ་གནས་པའི་ཧཱུྃ་ནག་པོ། དེ་
ལས་འོད་ཟེར་ཕྱོགས་བཅུར་འཕྲོས་པས་བགེགས་ཐམས་ཅད་རྒྱང་རིང་དུ་བསྐྲད་ཏེ་
འོད་ཟེར་སླར་འདུས་ནས་འོག་ཏུ་འཕྲོས་པས་འོག་ཐམས་ཅད་སྲ་ཞིང་བརྟན་པའི་རྡོ་
རྗེའི་ས་གཞི། ལོགས་རྣམས་སུ་འཕྲོས་པས་རྒྱ་ཆེ་ཞིང་སྤངས་མཐོ་བའི་རྡོ་རྗེའི་ར་བ་
དང་དྲྭ་བ། སྟེང་དུ་འཕྲོས་པས་རྡོ་རྗེའི་གུར་དང་བླ་རེ་གཟི་འོད་འབར་བ། དེ་ཐམས་
ཅད་དུམ་བུ་མེ་སྟག་ཏུ་གྱུར་པའི་ཕྱི་རོལ་དུ་རྡོ་རྗེའི་མེ། ཁ་དོག་ལྔ་པ་རབ་ཏུ་འབར་
-237-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
བས་བསྐོར་བའི་ནང་གི་དབུས་སུ་ཨོཾ་ལས་བྱུང་བའི་ཟླ་བའི་སྟེང་དུ་ཧཱུཾ་སེར་པོ་
ཡོངས་སུ་གྱུར་པ་ལས། འཁོར་ལོ་སེར་པོ་རྩིབས་བཅུ་པ་གཡས་བསྐོར་དུ་མགྱོགས་
པར་འཁོར་བ་རྡོ་རྗེ་འབར་བའི་སྤྲིན་གྱི་ཕྲེང་བ་ཕྱོགས་བཅུར་འཕྲོ་བ། དེའི་ལྟེ་བའི་
ནང་གི་དབུས་དང་ཕྱོགས་མཚམས་ཀྱི་རྩིབས་བརྒྱད་ཀྱི་རྩེ་མོའི་སྟེང་གི་ནམ་མཁའ་
དང་༑ སྟེང་འོག་གི་རྩིབས་ཀྱི་ནང་ལ་ཅུང་ཟད་མ་རེག་པ་རྣམས་སུ་སྣ་ཚོགས་པད་
མ་དང་ཉི་མའི་གདན་རེ་རེ། དེ་རྣམས་ཀྱི་སྟེང་དུ་ལྷོ་རུ་དཀར་པོ། ནུབ་ཏུ་དམར་པོ།
སྟེང་དུ་སེར་པོ། གཞན་རྣམས་སུ་སྔོན་པོའི་ཧཱུྃ་ཡིག་རེ་རེ་ཡོངས་སུ་གྱུར་པ་ལས།
དབུས་དང་ཤར་ནས་ཕྱོགས་དང་མེ་ནས་མཚམས་གཡས་བསྐོར་དང་། སྟེང་འོག་
རྣམས་སུ་རིམ་པ་བཞིན་དུ་རྡོ་རྗེ་དང་། ཐོ་བ་དང། དབྱུག་པ་དང་། པདྨ་དང་། རྡོ་རྗེ་
ཁ་གྱེས་པ་དང་། ལྕགས་ཀྱུ་དང་། དབྱུག་པ་སྔོན་པོ་དང་། རྩེ་གསུམ་དང་རལ་གྲི་
དང་འཁོར་ལོ་དང་རྡོ་རྗེ་རྣམས་ལ་རང་རང་གི་ས་བོན་གྱིས་མཚན་པ་རྣམས་སུ་གྱུར།
དེ་རྣམས་ཡོངས་སུ་གྱུར་པ་ལས་དབུས་སུ་ཧཱུྃ་མཛད། ཤར་དུ་གཤིན་རྗེ་གཤེད།
བྱང་དུ་བགེགས་མཐར་བྱེད། ཤར་ལྷོར་འདོད་རྒྱལ། ལྷོ་ནུབ་ཏུ་དབྱུག་སྔོན་ཅན།
ནུབ་བྱང་དུ་སྟོབས་པོ་ཆེ། བྱང་ཤར་དུ་མི་གཡོ་བ། འོག་ཏུ་གནོད་མཛེས་རྒྱལ་པོ་དེ་
ཐམས་ཅད་ཀྱང་སྐུ་མདོག་སྔོན་པོ་སྔོ་དམར་དཀར་བའི་ཞལ་གསུམ་ཕྱག་དྲུག་གི་
དང་པོ་གཉིས་ཀྱིས་རང་འོད་ཀྱི་རིག་མ་ལ་འཁྱུད་ཅིང་། གཡས་གཉིས་པ་རྣམས་
ཀྱིས་ རིམ་པ་བཞིན་དུ། རྡོ་རྗེ་དང་ཐོ་བ་དང་ཁྲོ་བོའི་རྡོ་རྗེ་དང་། ལྕགས་ཀྱུ་དང་
དབྱུག་པ་དང་རྩེ་གསུམ་དང་ རལ་གྲི་དང་རྡོ་རྗེ་འཛིན་པ། མི་གཡོ་བའི་གཡས་
གསུམ་པས་རྡོ་རྗེ་དང་གཞན་ཐམས་ཅད་ཀྱི་གཡས་གསུམ་པས་རལ་གྲི་འཛིན་ཅིང་།
གཡོན་གཉིས་པ་རྣམས་ཀྱིས་ནོར་བུ་དང་གསུམ་པ་རྣམས་ཀྱིས་པདྨ་འཛིན་པ། ལྷོ་
-238-



འཇམ་པའི་རྡོ་རྗེའི་མངོན་པར་རྟོགས་པ་འདོད་རྒུའི་རྒྱ་མཚོ།
རུ་ཤེས་རབ་མཐར་བྱེད་དཀར་པོ་དཀར་སྔོ་དམར་བ་དང། ནུབ་ཏུ་པདྨ་མཐར་བྱེད་
དམར་པོ་དམར་སྔོ་དཀར་བ་དང༌། སྟེང་དུ་གཙུག་ཏོར་འཁོར་ལོས་བསྒྱུར་བ་སེར་
པོ་སེར་སྔོ་དཀར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་རང་འོད་ཀྱི་རིག་
མ་ལ་འཁྱུད་པ། གཡས་གཉིས་པ་རྣམས་ཀྱིས་རིམ་པ་བཞིན་དུ་དབྱུག་པ་དཀར་པོ་
དང་༑ པདྨ་དམར་པོ་དང་འཁོར་ལོ་སེར་པོ་འཛིན་ཅིང་གསུམ་པ་རྣམས་ཀྱིས་རལ་
གྲི་འཛིན་པ། གཡོན་གཉིས་པ་རྣམས་ཀྱིས་ནོར་བུ་འཛིན་ཅིང་པདྨ་མཐར་བྱེད་ཀྱི་
གཡོན་གསུམ་པས་འཁོར་ལོ་དང་གཞན་གཉིས་ཀྱི་གཡོན་གསུམ་པས་པདྨ་འཛིན་
པའོ༑ ༑མི་གཡོ་བ་དང་འདོད་རྒྱལ་དང་གནོད་མཛེས་དང་ཧཱུྃ་མཛད་རྣམས་སྒེག་
པའི་ཉམས་ཅན། མཆེ་བ་ཅུང་ཟད་གཙིགས་པ། དབུ་སྐྲ་ནག་པོ་ལ་རིན་པོ་ཆེའི་ཅོད་
པན་དང་རིན་པོ་ཆེའི་རྒྱན་གྱིས་བརྒྱན་ཅིང་། དར་སྣ་ཚོགས་ཀྱི་ཤམ་ཐབས་ཅན་
དང་༑ ཁྲོ་བོ་གཞན་ཐམས་ཅད་སྦོམ་ཞིང་ཐུང་བ་མི་སྡུག་པའི་ ཉམས་ཅན་ཞལ་
གདངས་པ། མཆེ་བ་དྲག་ཏུ་གཙིགས་ཤིང་ལྗགས་འགྱུར་བ། སྨིན་མ་དང་སྨ་ར་དང་
དབུ་སྐྲ་དམར་སེར་རབ་ཏུ་འབར་བ། སྦྲུལ་གྱི་རྒྱན་དང་སྟག་གི་ལྤགས་པའི་ཤམ་
ཐབས་ཅན་ཏེ། ཐམས་ཅད་ཀྱང་ཞལ་རེ་རེ་ལ་སྤྱན་གསུམ་གསུམ་དང་ལྡན་པ་ཡེ་
ཤེས་ཀྱི་མེ་འབར་བའི་དབུས་ན་གཡོན་བརྐྱང་གི་བསྟབས་ཀྱིས་བཞུགས་པ་གཤིན་
རྗེ་གཤེད་ལ་རྣམ་སྣང་དང་། པདྨ་མཐར་བྱེད་ལ་འོད་དཔག་མེད་གཞན་ཐམས་ཅད་
ལ་མི་སྐྱོད་པས་དབུ་བརྒྱན་པའོ། ། ཐམས་ཅད་ཀྱི་དཔྲལ་བར་ཨོཾ། མགྲིན་པར་ཨཱ
ཐུགས་ཀར་ཧཱུཾ། དེ་ལས་འོད་ཟེར་འཕྲོས་པས་རང་འདྲའི་ཡེ་ཤེས་སེམས་དཔའ་སྤྱན་
དྲངས༑ ཛཧཱུྃ་བཾ་ཧོ༔ གཉིས་སུ་མེད་པར་གྱུར། རང་རང་གི་རིགས་བདག་ཡབ་
ཡུམ་གྱིས་བྱང་ཆུབ་ཀྱི་སེམས་ཀྱིས་དབང་སྐུར་བར་གྱུར། ཨོཾ་མ་ཧཱ་ཀྲོ་དྷ་རཱ་ཛ་ཨགྷཾ་
-239-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ནས༑ དྷརྨ་དྷཱཏུའི་བར་གྱིས་མཆོད། བཟླས་པ་ལ་སྤྲོ་ན་རྩ་རྒྱུད་ནས་གསུངས་པའི་
ཕྲེང་སྔགས་རྣམས་སམ། འཕགས་ལུགས་ནས་འབྱུང་བའི་མཚན་སྔགས་རྣམས་
བཟླ༑ གལ་ཏེ་གཞན་གྱི་བྱད་སྟེམས་ལ་སོགས་པ་བཟློག་པར་འདོད་ན། གཙུག་
ཏོར་འཁོར་ལོས་བསྒྱུར་བ་དང་ཧཱུྃ་ མཛད་པ་གཙོ་བོར་བསྒྱུར་བའི་གནད་དང།
གཞན་ཡང་བསྲུང་བྱ་སྦ་བའི་གནད་དང་། ལྷའི་རྣམ་པའི་གནད་དང་། འཁོར་ལོ་
འཁོར་བའི་གནད་དང་། སྔགས་བཟླ་བའི་གནད་སྟེ་གནད་ལྔ་ལྡན་དུ་བྱ་བར་རྗེ་
བཙུན་དམ་པ་ས་སྐྱ་པ་རྣམས་ཀྱི་མན་ངག་ལས་འབྱུང་བ་བཞིན་དུ་བྱའོ། །
གཉིས་པ་ལ། དང་པོ་སྦྱོར་བ། དཀྱིལ་འཁོར་རྒྱལ་མཆོག ཐིག་ལེའི་
རྣལ་འབྱོར། ཕྲ་མོའི་རྣལ་འབྱོར་དང་བཞིའོ། །དང་པོ་ལ་རྟེན་དང་བརྟེན་པའི་རྣལ་
འབྱོར་ གཉིས་ལས་དང་པོ་ནི། སྐབས་འདིའི་རྣལ་འབྱོར་རྣམས་ལ་ཀུན་བཟང་
གཉིས་ནས་གསལ་བར་གསུངས་པ་བཞིན་དུ་གཞན་རྣམས་ལའང་མི་མཐུན་པ་ཆེར་
མི་སྣང་བས་འདི་སྐད་ཅེས་བྱ་སྟེ། བསྲུང་འཁོར་གྱི་ནང་གི་དབུས་ཀྱི་ཁྲོ་བོ་ཡོངས་སུ་
གྱུར་པ་ལས། །སཾ་ལས་རྡོ་རྗེ་སཾ་གྱིས་མཚན་པ། །དེ་ཡོངས་སུ་གྱུར་པ་ལས། ཀུན་
བཟང་དཀར་པོ་དཀར་སྔོ་དམར་བའི་ཞལ་གསུམ་ཕྱག་དྲུག་གི་དང་པོ་གཉིས་རང་
འོད་ཀྱི་རིག་མ་ལ་འཁྱུད་ཅིང་། །ལྷག་མ་གཡས་གཉིས་རྡོ་རྗེ་དང་རལ་གྲི། །གཡོན་
གཉིས་རིན་པོ་ཆེ་དང་པདྨ་འཛིན་པ། ཟླ་བའི་འོད་ཅན་ཞབས་གཉིས་རྡོ་རྗེའི་སྐྱིལ་ད
ཀྲུང་གིས་ཟླ་གདན་ལ་བཞུགས་ཤིང་། རིན་པོ་ཆེའི་རྒྱན་དང་དར་སྣ་ཚོགས་ཀྱི་ན་
བཟའ་ཅན། དེ་ཡོངས་སུ་གྱུར་པ་ལས་ནམ་མཁའི་ཁམས་བདེ་བ་ཆེན་པོའི་རང་
བཞིན་ཆོས་ཀྱི་འབྱུང་གནས་གྲུ་གསུམ་ཕྱི་དཀར་ལ་ནང་དམར་བ་ཡངས་ཤིང་རྒྱ་ཆེ་
བའི་རྩ་བ་ཕྲ་བ་ཐུར་དུ་ཟུག་ཅིང་གདེངས་ཁ་ཆེ་བ་གྱེན་དུ་ཕྱོགས་པ་དེ་བཞིན་
-240-



འཇམ་པའི་རྡོ་རྗེའི་མངོན་པར་རྟོགས་པ་འདོད་རྒུའི་རྒྱ་མཚོ།
གཤེགས་པའི་ཚོགས་ཀྱི་འོད་ཟེར་རབ་ཏུ་ཕྲོ་བའོ། །དེའི་ནང་དུ་པཾ་སེར་པོ་ལས་སྣ་
ཚོགས་པདྨ་འདབ་མ་འབུམ་དང་ལྡན་པའི་ལྟེ་བར་ཧཱུྃ་ནག་པོ་ལས་སྣ་ཚོགས་རྡོ་རྗེ་
ཡངས་ཤིང་རྒྱ་ཆེ་བ། དེའི་ལྟེ་བར་ཟླ་བའི་གདན་ལ་ཧཱུྃ་དཀར་པོ་ལས་བྱུང་བའི་རྟེན་
འབྲེལ་བཅུ་གཉིས་རྣམ་པར་དག་པའི་འཁོར་ལོ་དཀར་པོ་རྩིབས་བཅུ་གཉིས་པའི་
ལྟེ་བར་ཡང་ཟླ་བ་ལ་གནས་པའི་ཧཱུཾ་དཀར་པོ་ལས་འོད་ཟེར་འཕྲོས་པས་དེ་བཞིན་
གཤེགས་པ་ཐམས་ཅད་བདེ་བ་ཆེན་པོས་མཉེས་ནས་རྣམ་སྣང་གི་རྣམ་པར་སྤྱན་
དྲངས་ཏེ་ཧཱུཾ་ལ་ཐིམ་པའི་འཁོར་ལོ་ཟླ་བ་ཧཱུྃ་དང་བཅས་པ་ཡོངས་སུ་གྱུར་པ་ལས་
རྣམ་སྣང་དཀར་པོ་དཀར་སྔོ་དམར་པའི་ཞལ་གསུམ་ཕྱག་དྲུག་གི་དང་པོ་གཉིས་
རང་འོད་ཀྱིས་ཡུམ་ལ་འཁྱུད་ཅིང་། ལྷག་མ་གཡས་གཉིས་འཁོར་ལོ་དང་རལ་གྲི།
གཡོན་གཉིས་རིན་པོ་ཆེ་དང་པདྨ་འཛིན་པ། ཞབས་གཉིས་རྡོ་རྗེའི་སྐྱིལ་མོ་དཀྲུང་
གིས་བཞུགས་ཤིང་ཟླ་བའི་འོད་ཟེར་རབ་ཏུ་འཕྲོ་བ། རལ་པའི་ཐོར་ཚུགས་དང་རིན་
པོ་ཆེའི་རྒྱན་དུ་མས་བརྒྱན་ཅིང་དར་སྣ་ཚོགས་ཀྱི་ན་བཟས་བཀླུབས་པ། དེ་ཡོངས་
སུ་གྱུར་པ་ལས་ཐར་པ་ཆེན་པོའི་ཁང་བཟང་གཞལ་མེད་ཁང་ཆེན་པོ་རིན་ཆེན་སྣ་
ལྔ་ལས་རྫོགས་པར་གྲུབ་པ་ཐུབ་པའི་དབང་པོའི་འོད་ཟེར་གྱིས་མཐའ་ཡས་པའི་
ཕྱོགས་ཀུན་ཏུ་ཁྱབ་པ། གྲུ་བཞི་སྒོ་བཞི་པ། ཕྱི་ནས་རིམ་པ་བཞིན་དུ་དཀར་སེར་
དམར་ལྗང་སྔོ་བའི་རིམ་པ་ལྔ་དང་ལྡན་པའི་རིན་པོ་ཆེའི་རྩིབས་ཡོངས་སུ་བསྐོར་
བའི་སྟེང་ན། རིན་པོ་ཆེའི་ཕ་གུ་གཞི་དམར་པོ་ལ་རིན་པོ་ཆེ་ཟུར་གསུམ་དང་གྲུ་བཞི་
ལ་སོགས་པས་སྤྲས་པ། དེའི་སྟེང་ན་གནས་པའི་གསེར་གྱི་སྐ་རགས་བཞིའི་ཕྱི་ངོས་
སུ་ཆུ་སྲིན་ཁ་ནས་འཕྱང་པའི་མུ་ཏིག་གི་དོ་ཤལ་དང་དོ་ཤལ་ཕྱེད་པ་དང་མེ་ལོང་
དང་རྔ་ཡབ་དང་ཉི་མ་དང་ཟླ་བ་དང་མེ་ཏོག་གི་འཕྲེང་བ་རྣམས་ཀྱིས་བརྒྱན་པ།
-241-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
དེའི་ཕྱི་ངོས་སུ་བྱ་འདབ་ལས་འཕྱང་བའི་རིན་པོ་ཆེའི་ཤར་བུ་དཀར་པོ་རྩེ་མོ་ཐུར་དུ་
དྲངས་པ། དེའི་སྟེང་དུ་རིན་པོ་ཆེའི་མདའ་ཡབ་པདྨ་འདབ་མ་ཕྱེད་པའི་དབྱིབས་
ཅན་གྱིས་ཡོངས་སུ་བསྐོར་བའི་བར་དུ་གསེར་གྱི་བུམ་པ་ནས་ཐོན་པའི་རྒྱལ་མཚན་
དང་བ་དན་བརྒྱད་བརྒྱད་དལ་བུས་རླུང་གི་ལེགས་པར་བསྐྱོད་པའི་རྔ་ཡབ་རྣམས་
ལས་དཔྱངས་པའི་དྲིལ་བུ་གཡེར་ཁ་ལས་ཡན་ལག་དགུ་དང་ལྡན་པའི་དམ་པའི་
ཆོས་ཀྱི་སྒྲ་སྙན་པར་སྒྲོགས་ཤིང་ཕྱིའི་སྟེང་གི་ཟུར་བཞི་ལ་རིན་པོ་ཆེའི་གདུགས་
དཀར་པོ་བཞིས་བརྒྱན་པ། རྩིག་པའི་འགྲམ་ནས་འདོད་ཡོན་གྱི་སྣམ་བུ་དམར་
པོས་བསྐོར་བ་ལ་བཞུགས་སྟབས་དང་ཁ་དོག་སྣ་ཚོགས་པའི་ལྷ་མོ་རྣམས་ཀྱིས་
མཆོད་པ་བྱེད་བཞིན་པ། སྒོ་དང་སྒོ་ཁྱུད་ཀྱི་ཕྱིའི་མཚམས་དང་རྩིག་པའི་ཕྱི་ནང་གི་
ཟུར་བཞིར་ཟླ་ཕྱེད་ལ་གནས་པའི་རིན་པོ་ཆེ་དམར་པོའི་སྟེང་དུ་རྡོ་རྗེས་བརྒྱན་པ།
སྒོ་བཞི་སོ་སོའི་མདུན་དུ་སྟེགས་བུ་གྲུ་བཞི་པའི་སྟེང་དུ་བུམ་པ་ལ་གནས་པའི་ཀ་བ་
བཞི་བཞིས་སྟེགས་པའི་རྟ་བབས་གསེར་དང་ཤར་བུ་དང་རིན་པོ་ཆེ་དང་རྟ་རྨིག་
དང་མུན་སྣམ་དང་ཝ་རན་ཏྲ་དང་མུན་པ་དང་ཤར་བུ་དང་རིན་པོ་ཆེ་དང་། རྨིག་པ་
དང་མདའ་ཡབ་སྟེ་སྣམ་བུ་བཅུ་གཅིག་དང་ལྡན་པའི་མདའ་ཡབ་ཀྱི་རྩེ་མོར་ཆོས་ཀྱི་
འཁོར་ལོའི་གཡས་གཡོན་དུ་རི་དྭགས་ཕོ་མོ་དང་བཅས་ཤིང་རྨིག་པ་དང་ཝ་རན་
ཏྲའི་སྣེ་མོར་རྒྱལ་མཚན་དང་བ་དན་དང་གདུགས་གིས་བརྒྱན་པ། རྟ་བབས་ཀྱི་
གཡས་གཡོན་དུ་བུམ་པ་བཟང་པོ་ལས་སྐྱེས་པའི་དཔག་བསམ་གྱི་ཤིང་ལ་རྒྱལ་
སྲིད་རིན་པོ་ཆེ་སྣ་བདུན་དང་བར་བར་དུ་གྲུབ་པ་ཐོབ་པ་དང་སྤྲིན་གྱི་གསེང་ནས་
འབྱུང་བའི་ལྷ་མོ་མེ་ཏོག་གི་ཕྲེང་བ་བཟུང་བ་རྣམས་ཀྱིས་ཀུན་ནས་མཛེས་པར་བྱས་
པའོ༑ ༑གཞལ་ཡས་ཁང་གི་ནང་དཀྱིལ་འཁོར་གྱི་ཕྱེད་ཀྱི་ཚད་ཀྱི་ངོས་སུ་འོད་ཟེར་
-242-



འཇམ་པའི་རྡོ་རྗེའི་མངོན་པར་རྟོགས་པ་འདོད་རྒུའི་རྒྱ་མཚོ།
རྣམ་པ་ལྔའི་ཕྲེང་བས་བསྐོར་བའི་ནང་དུ་རྡོ་རྗེ་རྩེ་གསུམ་པས་ཟླུམ་པོར་བསྐོར་བ་
ལ་རྟེན་པའི་ཤར་དུ་འཁོར་ལོ་ལྷོར་རིན་པོ་ཆེ་ནུབ་ཏུ་པདྨ་བྱང་དུ་རལ་གྲིས་མཚན་
པའི་ཀ་བ་གཉིས་གཉིས་ཀྱིས་བཏེགས་པའི་རྡོ་རྗེའི་གདུགས་གིས་མཛེས་པར་ཕུབ་
པའི་རྩེ་མོར་རྡོ་རྗེ་ནོར་བུའི་ཏོག་གིས་སྤྲས་པ། རིམ་པ་གཉིས་པའི་གྲྭའི་གཡས་
གཡོན་གཉིས་སུ་བདུད་རྩིས་གང་བའི་རིན་པོ་ཆེའི་བུམ་པ་གཉིས་གཉིས་ཏེ་བུམ་པ་
བརྒྱད་ཀྱིས་མཛེས་པར་བྱས་པ། ལྷ་དང་མི་ལས་ཡོན་ཏན་ཁྱད་པར་དུ་འཕགས་
པའི་མཆོད་པའི་སྤྲིན་དཔུང་ཚད་མེད་པས་ཕྱི་ནང་ཀུན་ཏུ་བརྒྱན་པའི་ཁང་བཟང་
དམ་པ་ཕྱི་ལྟས་ནང་གསལ་བ་ནང་ལྟས་ཕྱི་གསལ་བའི་ནང་གི་སྟེང་དང་འོག་གི་ས་
གཞི་ ཐམས་ ཅད་ཤར་དཀར། ལྷོ་སེར། ནུབ་དམར། བྱང་ལྗང་། དབུས་ སྔོ་ བར་
གྱུར་པའི་ནང་གི་ལིང་ཚེ་དགུ་དང་རིམ་པ་གཉིས་པའི་གྲྭ་བཞི་དང་ཤར་སྒོའི་གཡས་
གཡོན་གཉིས་དང་སྒོ་བཞི་རྣམས་སུ་སྣ་ཚོགས་པའི་པདྨའི་གདན་རེ་རེ། ནང་གི་
ཤར་ལས་གཞན་པའི་ཕྱོགས་གསུམ་དང་སྒོ་བཞིར་པདྨའི་ལྟེ་བ་ལ་ཉི་མའི་གདན་
དང་གཞན་རྣམས་སུ་ཟླ་བའི་གདན་རེ་རེ་སྟེ་རྟེན་གྱི་དཀྱིལ་འཁོར་ཡེ་ཤེས་ཀྱི་
གཞལ་མེད་ཁང་གི་མཚན་ཉིད་ཐམས་ཅད་ཡོངས་སུ་རྫོགས་པ་ལུང་དང་རྟོགས་
པའི་ཆོས་ཐམས་ཅད་རྣམ་པར་དག་པ་ནི། མི་མཉམ་པ་དག་མེད་པས་ཟུར་བཞིར་
མཉམ༑ ༑དྲན་དང་དབང་པོ་མཆོག་གིས་གོ་རྣམས་ཡིན། །བསམ་བཏན་བཞི་པོ་
རྣམས་ཀྱིས་རྟ་བབས་ཏེ། །ཏིང་འཛིན་ཁ་ཁྱེར་གྱིས་ནི་ལེགས་པར་བསྐོར། ཁ་ཁྱེར་
དེར་ལེགས་བསྟེན་པའི་མཆོད་པ་ནི། །དམ་པ་འཛིན་རྣམས་གཟུངས་ཀྱི་ཚོགས་
ཡིན་ནོ། །རྒྱན་རྣམས་ཀུན་གྱི་རྣམ་པར་བརྒྱན་པ་ནི། །གང་ཕྱིར་འགྲོ་བའི་བསམ་
ཀུན་རྫོགས་བྱེད་པའོ། །རླུང་གིས་བསྐྱོད་པའི་བ་དན་ཕྲེང་བ་དང༌། །སྒྲ་སྒྲོགས་དྲིལ་
-243-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
བུས་ཕྱོགས་སྒོ་ཀུན་ཁྱབ་པ། །གང་ ཕྱིར་ དེ་ཆོས་ གསུང་རབ་ཡན་ལག་དགུ། །
གདུལ་བྱ་ཐམས་ཅད་ལ་ནི་བསྐྱོད་པའོ། །མེ་ལོང་དྲ་བ་དྲ་ཕྱེད་མེ་ཏོག་གི །ཕྲེང་བ་
སྣ་ཆོགས་ཀྱིས་བརྒྱན་མཉམ་མེད་པ། །མེ་ལོང་ཡེ་ཤེས་དྲི་མེད་བྱང་ཆུབ་ཀྱི། །ཡན་
ལག་མེ་ཏོག་དྲི་ནི་ཕུན་སུམ་ཚོགས། །ཀ་བ་བཟང་པོ་བརྒྱད་ཀྱིས་ཉེར་མཛེས་པ། །
རྣམ་ཐར་བརྒྱད་པོ་རྣམ་པར་དག་པ་ཡིན། །རྡོ་རྗེའི་ཐིག་དང་ཡང་དག་ལྡན་པ་ནི། །
རྡོ་རྗེ་ཐེག་ཆོས་འཁོར་ལོ་རབ་བསྐོར་བའོ། །བླ་མེད་མཐའ་ཡས་འདོད་པའི་ཡོན་
ཏན་ལྔ། །གཟུགས་སོགས་ཡུལ་རྣམས་རྣམ་པར་དག་པ་ཡིན། །མཆོད་པ་ལྔ་ཡི་རྣམ་
པར་རྒྱན་པ་ནི། །ཆོས་དབྱིངས་རྣམ་པར་དག་པའི་རྒྱུ་མཐུན་ནོ། །སྣ་ཚོགས་པདྨའི་
ལྟེ་བར་ལེགས་གནས་པའི། །ཉི་ཟླ་མགོན་བཅས་ལྷ་ཡི་གདན་རྣམས་ནི། ། སྐྱོན་
གྱིས་མ་གོས་མི་ཤེས་མུན་སེལ་ཞིང་། །ཉོན་མོངས་ཚ་གདུང་ཞི་བར་བྱེད་པའོ། །
ཞེས་བརྗོད་དོ། །འདིར་གཞལ་ཡས་ཁང་གི་མཚན་ཉིད་ནི། གཞན་ཀུན་ན་རྒྱས་
པར་མི་བཞུགས་པས་སློབ་དཔོན་ཨ་བྷ་ཡས་བཤད་པ་ལྟར་བཀོད་ལ་དག་པ་སྦྱར་
རྒྱུ་མ་ཚང་བ་འགའ་ཞིག་བསྣན་པ་ནི། དག་པ་དང་སྦྱར་བའི་ཀུན་བཟང་གི་ཚིགས་
བཅད་འདི་རྣམས་ཀྱི་དགོངས་པ་བཀོད་པ་སྟེ། ཚིག་རྐང་ཕྱི་མ་གཉིས་རིན་ཆེན་རྡོ་
རྗེས་བཤད་པའི་དོན་བསྡུས་པའོ། །
གཉིས་པ་བརྟེན་པ་ལ་བསྙེན་བསྒྲུབ་ཆུང་ངུའི་ཡན་ལག་དང་། བར་མའི་
ཡན་ལག་གོ ། །
དང་པོ་ལ་བསྙེན་པ། ཉེར་བསྒྲུབ། སྒྲུབ་པ། སྒྲུབ་ཆེན་བཞི་ལས། དང་པོ་
ལ་རྒྱུ་དང་འབྲས་བུའི་རྡོ་རྗེ་འཛིན་པ་གཉིས་ཀྱི་དང་པོ་ནི། སྐབས་འདིར་བར་དོ་མ་
ཞུགས་བར་གྱི་རྒྱུ་རྡོ་རྗེ་འཛིན་པའི་གནས་སྐབས་ཐམས་ཅད་ཕ་མའི་རྣལ་འབྱོར་
-244-



འཇམ་པའི་རྡོ་རྗེའི་མངོན་པར་རྟོགས་པ་འདོད་རྒུའི་རྒྱ་མཚོ།
ཡིན་པས་རང་ཉིད་ལྷའི་ང་རྒྱལ་མི་བྱེད་པར་རང་ལས་རྒྱུད་གཞན་པའི་སངས་རྒྱས་
ཡབ་ཡུམ་མངོན་བྱང་ལྔ་ལས་བསྐྱེད་པར། ཁ་ཅིག་འདོད་པ་ནི་མི་འཐད་དེ། མངོན་
བྱང་གི་སྐབས་རྣམས་སུ། ཀུན་ཏུ་བཟང་མོ་ནས། བཛྲ་ཨཏྨ་ཀོཉ་ཧཾ་དང་། ཡ་ཐཱ་སརྦ་
ཏ་ཐ་ག་ཏ་ཏ་ཐཱ་ཨ་ཧཾ་དང་། མར་མེ་མཛད་བཟང་པོས་སྔ་མ་དང་། སུ་བི་ཤུདྡྷ་དྷརྨ་
དྷ་ཏུ་སྭ་བྷཱ་ཝ་ཨཱཏྨ་ཀོཉ་ཧཾ་དང་། རིན་ཆེན་རྡོ་རྗེ་དང་ཇོ་བོས་སྔགས་དང་པོ་ཉིད་
བཤད་པ་ཐམས་ཅད་ཨ་ཧཾ་ཞེས་པ་ངའོ་ཞེས་ང་རྒྱལ་འཛིན་དགོས་པའི་ཕྱིར་དང་།
ཀུན་བཟང་ལས། ང་རྒྱལ་དང་ལྡན་མཐའ་ཡས་སྤྲུལ་པ་ཡིས། །ཞེས་སོགས་དང་།
ཀུན་ཏུ་བཟང་མོ་ལས་ཟླ་བའི་དཀྱིལ་འཁོར་ཀྱི་སྟེང་དུ་སྐད་ཅིག་གིས་རྣལ་འབྱོར་པ་
རྗེ་བཙུན་རྡོ་རྗེ་འཛིན་པར་གྱུར་ཏེ་ཞེས་དང་། མར་མེ་མཛད་བཟང་པོས། བདག་ལ་
དེའི་ང་རྒྱལ་བྱ། །ཨོཾ་བཛྲ་ཨ་ཧཱུྃ་ཞེས་དང་ཇོ་བོ་དང་རིན་ཆེན་རྡོ་རྗེ་དང་། ཤནྟི་པ་
རྣམས་ཀྱིས་བདག་ཉིད་རྡོ་རྗེ་འཛིན་པ་ཞེས་མགྲིན་གཅིག་ཏུ་གསུངས་པའི་ཕྱིར་
དང་༑ མངོན་བྱང་ལྔ་པོ་རྣམ་ཤེས་ལྔ་གནས་གྱུར་ཞིང་ཡེ་ཤེས་ལྔར་བཤད་ལ། དེ་
ལས་སེམས་ཅན་གྱི་དོན་རྒྱས་པར་བྱེད་ཚུལ་འབྱུང་བ་རྣམས་ཀྱིས་རྣལ་འབྱོར་པ་ལ་
ཕན་གནོད་མེད་པར་འགྱུར་པ་སོགས་ཀྱི་སྐྱོན་མཐའ་ཡས་སོ། །འོན་ཀྱང་བར་དོ་
རྒྱུད་ཐ་དད་པ་གཉིས་བྱེད་པའང་མི་བདེ་བས། བར་དོ་དངོས་ནི་ནམ་མཁར་བཞག་
པའི་ཡི་གེ་ཡིན་ལ། དེས་རྨི་ལམ་དུ་ཡུལ་གཞན་དུ་ཕྱིན་ནས་བྱ་བ་གཞན་བྱེད་པ་
དང་རྗེས་སུ་མཐུན་པར་རྒྱུ་རྡོ་རྗེ་འཛིན་པ་མངོན་བྱང་ལྔའི་ཚུལ་གྱིས་སངས་རྒྱས་ཏེ་
འདོད་ཆགས་ཆེན་པོས་གདུལ་བར་བྱ་བའི་སེམས་ཅན་རྗེས་སུ་འཛིན་པ་སོགས་
བྱས་ པས། གཞི་ལ་ ཕ་མ་དང་ཚུལ་མཐུན་ཞིང་། འབྲས་བུ་མངོན་བྱང་ལྔ་ལས་
གཞན་དོན་ཕྲིན་ལས་འགྲུབ་པའི་ལམ་དུ་འགྲོ་བ་ཅིག་སྐབས་འདིའི་གོ་དོན་དུ་
-245-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
བཟུང་ངོ་། །དེའི་ཚུལ་ལའང་དཔལ་འབྲས་ཀྱིས་དང་པོ་ནས་ཟླ་བ་གཅིག་ལས་མི་
སྒོམ་པ་ནི་ཀུན་བཟང་དང་མར་མེ་མཛད་ཀྱི་གཞུང་ལ་གཅིག་གཉིས་གང་དུའང་མི་
གསལ་ཡང་། གཞན་རྣམས་ནས་སྨོན་འཇུག་སོ་སོར་ཕྱེ་སྟེ་ཟླ་བ་གཉིས་སུ་བྱས་པ་
དང་ འགལ་ཞིང་། ཕྱིས་ ཀྱི་མཁས་ པ་ དག་ གིས། རྡོར་དབྱིངས་ནས་བཤད་པའི་
སྔགས་ཚན་ལྔ་མངོན་བྱང་རེ་རེ་ལ་སྦྱར་བ་ནི་གཞུང་ཆེ་བ་འདི་རྣམས་གང་ནའང་མི་
བཞུགས་པས་མི་བྱའོ། །དེ་ལྟར་ན་སྤྱིར་རྒྱ་གཞུང་སྤྱི་དང་ཁྱད་པར་ཀུན་ཏུ་བཟང་མོ་
དང་བསྟུན་ནས་འདི་སྐད་ཅེས་བྱ་སྟེ། དབུས་ཀྱི་ཟླ་བའི་གདན་ལ་བར་སྣང་གི་ཡི་གེ་
ལས་འཕྲོས་པའི་རང་གི་སྒོ་གསུམ་གྱི་ཡིག་འབྲུ་གསུམ་གཟུགས་བརྙན་ལྟར་གསལ་
བས༑ བདག་ཉིད་འཇམ་པའི་དབྱངས་སུ་འཚང་རྒྱ་བའི་ ཕྱིར་དུ་ ཕྱོགས་བཅུའི་
སེམས་ཅན་གྱི་དོན་ལ་བཞུགས་པའི་དེ་བཞིན་གཤེགས་པ་ཐམས་ཅད་བཀུལ་བས་
དེ་རྣམས་ཀྱི་རང་ལ་བྱིན་གྱིས་བརླབས་ཤིང་འོད་ཏུ་ཞུ་ནས་འོག་ཏུ། ཨ་ཨཱ། ཨི་ཨཱི།
ཨུ་ཨཱུ། རི་རཱི། ལི་ལཱི། ཨེ་ཨེ་ཨོ་ཨོ་ཨོཾ་ཨརྣམས་གཡས་བསྐོར་དང་། སླར་ཡང་ཨ་
ཨཱ་ནས་ཨོཾ་ཨརྣམས་གཡོན་བསྐོར་ཏེ་མཚན་སོ་གཉིས་ཀྱི་རང་བཞིན་དབྱངས་སོ་
གཉིས་ཡོངས་སུ་གྱུར་པ་ལས། ཟླ་བའི་དཀྱིལ་འཁོར་དབྱངས་དཀར་པོ་སོ་གཉིས་
ཀྱིས་མཚན་པ་སྨོན་པ་སེམས་བསྐྱེད་དང་ཤེས་རབ་ཀྱི་རང་བཞིན་དང་། སྟེང་དུ་ཀ་
ཁ་ག་གྷ་ང་། ཙ་ཚ་ཛ་ཛྷ་ཉ། ཊ་ཋ་ཌ་ཌྷ་ཎ། ཏ་ཐ་ད་དྷ་ན། པ་ཕ་བ་བྷ་མ། ཡ་ར་ལ་
ཝ༑ ཤ་ཥ་ས་ཧ་ཀྵཡ་ར་ལ་ཝ་ཌ་ཌྷ་རྣམས་གཡས་བསྐོར་དང་། སླར་ཡང་ཀ་ནས།
རྟ་རྣམས་གཡོན་བསྐོར་ཏེ་དཔེ་བྱད་བརྒྱད་ཅུའི་རང་བཞིན་གསལ་བྱེད་བརྒྱད་ཅུ་
ཡོངས་སུ་གྱུར་བ་ལས་ཟླ་བའི་དཀྱིལ་འཁོར་གསལ་བྱེད་དམར་པོ་བརྒྱད་ཅུས་
མཚན་པ་འཇུག་པ་སེམས་བསྐྱེད་དང་ཐབས་ཀྱི་རང་བཞིན་དུ་གྱུར་པའི་ཟླ་བ་
-246-



འཇམ་པའི་རྡོ་རྗེའི་མངོན་པར་རྟོགས་པ་འདོད་རྒུའི་རྒྱ་མཚོ།
གཉིས་ནི་ཐོགས་བཅས་ཀྱི་ཉེས་པ་དང་བྲལ་ཞིང་ཤིན་དུ་གསལ་བ་ཀུན་གཞིའི་རྣམ་
ཤེས་གནས་གྱུར་པ་མེ་ལོང་ལྟ་བུའི་ཡེ་ཤེས་ལས་བྱང་ཆུབ་པའོ། །ཟླ་བ་དེ་གཉིས་
དབྱེར་མེད་དུ་འདྲེས་ནས་གཅིག་ཏུ་གྱུར་པ་ནི་ཐབས་ཤེས་གཉིས་སུ་མེད་པས་ཉོན་
ཡིད་གནས་གྱུར་པ་མཉམ་པ་ཉིད་ཀྱི་ཡེ་ཤེས་ལས་བྱང་ཆུབ་པའོ། །ཟླ་བའི་སྟེང་དུ་
ཧཱུྃ་དམར་པོ་ལས་བྱུང་པའི་རྡོ་རྗེ་རྩེ་ལྔ་པ་ནོར་བུ་པདྨ་རཱ་ག་ལྟར་དམར་བའི་ལྟེ་བར་
ཟླ་བ་ལ་གནས་པའི་ཧཱུཾ་ཡིག་དཀར་པོ་འོད་ཟེར་འབར་བས་མཚན་པ་ནི་བརྗོད་བྱ་
དང་རྗོད་བྱེད་ལས་འདས་པ་ཡེ་ཤེས་གནས་གྱུར་པ་སོ་སོར་རྟོག་པའི་ཡེ་ཤེས་ལས་
བྱང་ཆུབ་པའོ། །ཧཱུཾ་གི་འོད་ཟེར་གྱིས་འགྲོ་བ་ཐམས་ཅད་རྣམ་པར་སྦྱངས་ཤིང་རྡོ་རྗེ་
འཛིན་པའི་གོ་འཕང་ལ་བཀོད་དེ། སླར་འདུས་ནས་ཧཱུྃ་ལ་ཐིམ་པ་ནི་བཟུང་བ་དང་
འཛིན་པས་སྟོང་པས་དབང་ཤེས་གནས་གྱུར་པ་བྱ་བ་གྲུབ་པའི་ཡེ་ཤེས་ལས་བྱང་
ཆུབ་པའོ། །ཨོཾ་བཛྲ་ཨཱཏྨ་ཀོཉ་ཧཾ། སླར་ཡང་ཧཱུྃ་གི་འོད་ཟེར་གྱིས་ཕྱོགས་བཅུའི་དེ་
བཞིན་གཤེགས་པ་ཐམས་ཅད་བདེ་བ་ཆེན་པོས་མཉེས་པར་བྱས་ནས་རྡོ་རྗེ་སེམས་
དཔའི་རྣམ་པར་སྤྱན་དྲངས་པ་རྣམས་ཧཱུཾ་ལ་ཐིམ་པའི་རྐྱེན་གྱིས་ཟླ་བ་རྡོ་རྗེ་ཧཱུྃ་དང་
བཅས་པ་ཡོངས་སུ་གྱུར་པ་ལས། རང་ཉིད་ཐུབ་པའི་དབང་པོ་ཀུན་གྱི་རྡུལ་ཕྲ་རབ་
ལས་བྱུང་བ་འགྲོ་བ་རྣམས་ཀྱི་དེ་ཁོ་ན་ཉིད་སངས་རྒྱས་ཀུན་གྱི་ཡབ་དུ་གྱུར་པའི་རྡོ་
རྗེ་སེམས་དཔའ་སྐུ་མདོག་དཀར་པོ་ཞེས་པ་ནས། རིན་པོ་ཆེའི་རྒྱན་དང་དར་སྣ་
ཚོགས་ཀྱི་ན་བཟའ་ཅན་དུ་གྱུར། ཞེས་པའི་བར་གོང་གི་ཀུན་བཟང་གིས་ཇི་བཞིན་
བརྗོད་ཅིང་བསམ་པ་ནི་དྲི་མ་ཐམས་ཅད་དང་བྲལ་བས་རང་བཞིན་གནས་རིགས་
གནས་གྱུར་པ་ཆོས་དབྱིངས་ཡེ་ཤེས་ལས་བྱང་ཆུབ་པའོ། །ཨོ་ཨ་ཐཱ་སརྦ་ཏ་ཐཱ་ག་ཏ་
ཏ་ཐཱ་ཨ་ཧཾ། འདིར་ཀུན་ཏུ་བཟང་མོ་ལས་སྔགས་འདི་གོང་དུ་བཤད་ཅིང་། ཟླ་བ་
-247-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ཡོངས་སུ་གྱུར་ནས་རྡོ་རྗེ་བཤད་པ་ནི་གཞུང་འདི་དར་མ་གྲགས་ཀྱིས་རང་འགྱུར་དུ་
འདུག་པའི་འགྱུར་སྐྱོན་ཡིན་ནམ་བརྟག་པར་བྱ་ལ་མ་ཡིན་ན་ནི་ཚུལ་དེ་ཡང་རུང་
བར་གསལ་ལོ། །འདི་རྣམས་དང་འོག་གི་སྙིང་རྗེའི་དབང་བསྐུར་ལ་འཕགས་པ་
རིན་པོ་ཆེས་ཚུལ་གཞན་དུ་བཤད་པ་ནི་བཏང་སྙོམས་སུ་བཞག་པར་བྱའོ། །དེ་ནས་
སེམས་ཅན་ལ་དབང་བསྐུར་བའི་རྣལ་འབྱོར་འདི་རྣམས་ནི། རྩ་རྒྱུད་ལེའུ་དང་པོའི་
ཟིལ་ནོན་རྡོ་ རྗེའི་ཏིང་ངེ་འཛིན་གྱི་སྐབས་ནས་ཟུར་ཙམ་གསུངས་ པ་འཕགས་
ལུགས་པ་རྣམས་ཀྱིས་ལྷག་མོས་ཀྱིས་མཛད་པ་སྦྱར་ལ། འདིར་དེ་དང་ཁྱད་པར་
དུས་ཀྱི་འཁོར་ལོའི་དཀྱིལ་འཁོར་རྒྱལ་མཆོག་དུ་གསུངས་པའི་རྣམ་གཞག་དང་
མཐུན་པར་སྐབས་འདིར་བཅུད་ཀྱི་ཞིང་སྦྱོང་བྱེད་དུ་གསུངས་ཤིང་། དེ་ཡང་རིན་
ཆེན་རྡོ་རྗེ་དང་རྩ་རྒྱུད་ཀྱི་འགྲེལ་པ་འདུས་པའི་རྒྱན་གཉིས་ལས་ས་བོན་ཀྱིས་ནི་
དབྱུང་པ་ཁོ་ན་མ་གཏོགས་བསྐྱེད་པ་དང་མིག་སོགས་སྦྱོང་བ་བཀག་ལ། ཇོ་བོ་རྗེས་
སེམས་ཅན་རྣམས་ས་བོན་ལ་སོགས་པ་རྣམས་ལས་ས་སྙིང་སོགས་སུ་བསྐྱེད་
ཅིང་ས་བོན་དེ་ཉིད་ཀྱིས་འབྱིན་པར་བཤད། ཀུན་བཟང་དུ། དེ་རྗེས་ས་བོན་གྱིས་
ནི་དབྱུང་བར་བྱ། །ཞེས་དབྱུང་བ་དངོས་སུ་གསུངས་ཤིང་བསྐྱེད་པ་མི་གསལ་ལ།
དཀྱིལ་ཆོག་རྩ་འགྲེལ་ཡང་དེ་དང་འདྲ། ཀུན་ཏུ་བཟང་མོ་ལས། མངལ་གྱི་དཀྱིལ་
འཁོར་ཀྱི་གཙོ་བོ་དང་རྣམ་སྣང་གི་བར་གྱི་ས་ལ་སེམས་ཅན་རྣམས་ལྷ་ཉི་ཤུ་རྩ་
གཅིག་ཏུ་ཆོ་ག་གསུམ་བསྐྱེད་བྱས་ནས་འབྱིན་པ་དང་། ཕྱུང་པའི་སེམས་ཅན་ལྷར་
གྱུར་པ་རྣམས་ཀྱིས་ཆེད་བརྗོད་མཛད་པ་སོགས་གསུངས་པ་དང་། སྨན་ཞབས་པས་
ས་བོན་གྱིས་འབྱིན་པ་བཀག་པ་ལ་སོགས་པ་མི་མཐུན་པ་མང་དུ་བྱུང་ཡང་། ལམ་
གྱི་གནད་དང་སྔགས་ཀྱི་བརྡ་ཆད་ཀྱི་གྲུབ་མཐའ་འཆུག་པ་སོགས་ཀྱི་སྐྱོན་ཅན་མི་
-248-



འཇམ་པའི་རྡོ་རྗེའི་མངོན་པར་རྟོགས་པ་འདོད་རྒུའི་རྒྱ་མཚོ།
བསྐྱེད་པས། གང་ལྟར་བྱས་ནའང་འགལ་བ་ཆེར་མེད་པས། འདི་ལྟར་བྱ་སྟེ། དེ་
ནས་འདོད་ཆགས་ཆེན་པོས་གདུལ་བར་བྱ་བའི་སེམས་ཅན་གྱི་འཇིག་རྟེན་གསང་
བ་འདུས་པ་བསྟན་པར་བྱ་བའི་སྣོད་དུ་མངོན་པར་གཟིགས་ནས། །ཡབ་ཡུམ་
སྙོམས་པར་ཞུགས་པའི་ཤིན་ཏུ་དགའ་བའི་གླུ་དབྱངས་ཀྱིས་རྒྱལ་བ་ཡབ་ཡུམ་
ཐམས་ཅད་སྤྱན་དྲངས་ཏེ། །རང་གི་ལུས་ལ་བཞུགས་པའི་རྐྱེན་གྱིས་རང་ཉིད་བདེ་
བ་ཆེན་པོ་ལྷག་པར་རྒྱས་པས་ཡུམ་མཉེས་པར་གྱུར་ཅིང་རང་གི་ལུས་ལས་སྤྱན་
སོགས་ཡུམ་བཞི་དང་གཟུགས་སོགས་ལྷ་མོ་ལྔ་སྟེ། རིག་མ་དགུ་ཕྱིར་འཕྲོས་ནས་
ཡུམ་ལ་ཐིམ་པའི་རྐྱེན་གྱིས་ཡུམ་བདེ་བ་ཆེན་པོ་ལྷག་པར་རྒྱས་པས་ཡབ་མཉེས་
པར་གྱུར། སླར་ཡང་རང་གི་ཐུགས་ཀ་ནས་འཕྲོས་པའི་འོད་ཟེར་གྱིས་སངས་རྒྱས་
ཐམས་ཅད་རྡོ་རྗེ་འཛིན་པ་ལྷ་བཅུ་དགུའི་བདག་ཉིད་དུ་སྤྱན་དྲངས་པ་རང་རང་གི་
ཞལ་ནས་ཞུགས། རྗེས་སུ་ཆགས་པའི་མེས་བྱང་ཆུབ་ཀྱི་སེམས་སུ་ཞུ་བ་རྡོ་རྗེའི་
ལམ་ནས་ཡུམ་གྱི་པདྨར་བབས་པའི་ཐིག་ལེ་ཡོངས་སུ་གྱུར་པ་ལས། །འཇམ་པའི་
རྡོ་རྗེ་བདག་ཉིད་རྡོ་རྗེ་སེམས་དཔས་གཙོ་བྱས་པའི་ལྷ་བཅུ་དགུའི་དཀྱིལ་འཁོར་
རྟེན་དང་བརྟེན་པར་བཅས་པ་གསལ་ལ་ཡོངས་སུ་རྫོགས་པ་དུས་གཅིག་ཏུ་གྲུབ་
པར་གྱུར་པ་ལས་འཕྲོས་པའི་འོད་ཟེར་དང་། །རང་གི་ཐུགས་ཀའི་འོད་ཟེར་གྱིས་
མཐའ་ཡས་པའི་སེམས་ཅན་ཐམས་ཅད་བཀུག་ནས་སློབ་མ་འཇུག་པའི་ཚུལ་དུ་
དཀྱིལ་འཁོར་ གྱི་སྒོ་བཞི་ནས་བཅུག་སྟེ་དཀྱིལ་ འཁོར་ གྱི་ནང་དུ་འཁོད་པར་
གྱུར༑ ༑སླར་ཡང་རང་གི་ཐུགས་ཀའི་འོད་ཀྱི་ཕྱོགས་བཅུའི་རིགས་ལྔ་ཡུམ་བཞི་
སེམས་དཔའ་སེམས་མ་བཅུ་གཉིས་ལ་སོགས་པའི་རྒྱལ་བ་འཁོར་བཅས་སྤྱན་
དྲངས་ཏེ་རང་གི་ཞལ་ནས་ཞུགས་པ་རྗེས་སུ་ཆགས་པའི་མེས་བྱང་ཆུབ་ཀྱི་སེམས་
-249-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
དང་རོ་གཅིག་ཏུ་གྱུར་པ་རྡོ་རྗེའི་ལམ་ནས་འཐོན་པས་སེམས་ཅན་དེ་རྣམས་ལ་
དབང་བསྐུར་བས་ཕུང་ཁམས་སྐྱེ་མཆེད་ཐམས་ཅད་སྦྱངས་ནས་ཐིག་ལེར་ཞུ་བ་
ཡོངས་སུ་གྱུར་པ་ལས་ཀྱི་ཛཾ་ཁཾ་གི་ཀཾ་སཾ་ཛ༔ཧཱུྃ་བཾ་ཧོ༔ ཁཾ་རཾ་ལཾ་མཾ་པཾ་ཏཾ་བྲུ་ཨེ་ཛི་
ཁཾ་ཧཱུྃ་རྣམས་ལས་བྱུང་པའི་ས་སྙིང་དང་ཕྱག་རྡོར་དང་ནམ་སྙིང་དང་། འཇིག་རྟེན་
དབང་ ཕྱུག་ དང༌། སྒྲིབ་སེལ་དང༌
། ཀུན་བཟང་དང་། གཟུགས་དང་། སྒྲ་དང་། དྲི་
དང་༑ རོ་དང་། རེག་བྱ་དང་། ཆོས་དབྱིངས་རྡོ་རྗེ་མ་དང་
། སྤྱན་མ་དང་། མཱ་མ་ཀཱི་
དང༌༑ གོས་དཀར་མོ་དང༌། སྒྲོལ་མ་དང་། རྣམ་སྣང་དང་། རིན་འབྱུང་དང༌། འོད་
དཔག་མེད་དང་། དོན་གྲུབ་དང་། མི་སྐྱོད་པ་སྟེ། ལྷ་ཉི་ཤུ་རྩ་གཅིག་གི་སྐུ་གསུང་
ཐུགས་ཀྱི་ཡོན་ཏན་མཚན་དཔེ་ལ་སོགས་པ་ཐམས་ཅད་ཡོངས་སུ་རྫོགས་པར་གྱུར་
པ་རྣམས་ཀཱི་ཛི་ནས་ཁཾ་ཧཱུྃ་བརྗོད་པས་མངལ་ནས་འཐོན་སྟེ་ནམ་མཁར་འཁོད་ནས་
བཀའ་དྲིན་ རྗེས་སུ་དྲན་ པའི་ཚུལ་གྱིས། དེ་བཞིན་ གཤེགས་ པ་ ཁྱོད་ཉིད་ནི། །
བདག་གི་ ཕ་མ་སྟོན་པ་ལགས། །ཨེ་མ་སངས་རྒྱས་ཐམས་ཅད་ཀྱི། །བྱང་ཆུབ་
སེམས་ཀྱི་འཇུག་པ་ནི། །དེ་བཞིན་གཤེགས་པ་ཀུན་གྱིས་གསང་། །སྙོགས་མེད་
རྣམ་པར་མི་རྟོག་པའོ། །ཞེས་ཆེད་དུ་བརྗོད་པ་ཆེད་དུ་བརྗོད་ནས་རང་རང་གི་ཞིང་
དུ་གཤེགས་པར་གྱུར་ཏོ། །འདིར་ཁ་ཅིག་མངལ་གྱི་དཀྱིལ་འཁོར་ལ་སེམས་ཅན་
བཅུག་ནས་ ཕྱིས་ གཤེགས་ སུ་ གསོལ་བ་དང་། ཁ་ཅིག་ སེམས་ཅན་རྣམས་ཕྱིར་
གཤེགས་པའི་རྗེས་སུ་དཀྱིལ་འཁོར་ཡང་རང་བཞིན་གནས་སུ་གཤེགས་པར་འདོད་
མོད་ཀྱི། དཀྱིལ་འཁོར་གཤེགས་པ་ནི་གཞུང་ཁུངས་ཐུབ་རྣམས་སུ་མ་བྱུང་ཞིང་འོག་
ཏུ་ཡབ་ཡུམ་གཉིས་དང་ལྷན་ཅིག་ཞུ་བར་བྱས་ནའང་འགལ་བ་ཡོད་པར་མི་སེམས་
ལ༑ ཇོ་བོའི་བཞེད་པ་ལྟར་དམིགས་མེད་ཀྱི་ངང་དུ་བཞག་ནའང་རུང་ངོ༌། །
-250-



འཇམ་པའི་རྡོ་རྗེའི་མངོན་པར་རྟོགས་པ་འདོད་རྒུའི་རྒྱ་མཚོ།
གཉིས་པ་ནི། དེ་ནས་རང་ཉིད་བསམ་བཞིན་དུ་སྲིད་པའི་དོན་དུ་གཉེར་
བའི་དྲི་ཟའི་ང་རྒྱལ་གྱིས་ནམ་མཁར་གནས་པ་ཡང་། སངས་རྒྱས་ཡབ་ཡུམ་གྱི་
འདོད་ཆགས་ཆེན་པོའི་མཛད་པ་རྨད་དུ་བྱུང་བ་དེ་མཐོང་བའི་རྐྱེན་གྱིས་བདེ་བ་ཆེན་
པོ་ལྷག་པར་རྒྱས་པ་ཡབ་ཀྱི་ཞལ་ནས་ཞུགས་ཏེ་རྡོ་རྗེའི་ལམ་ནས་ཡུམ་གྱི་པདྨར་
བབས་པ་ཆོས་འབྱུང་གི་ཕྱག་རྒྱའི་འོད་ཀྱིས་རེག་མ་ཐག་ཏུ་འདོད་ཆགས་ཆེན་པོའི་
རང་བཞིན་ཁ་དོག་དམར་པོའི་ཐིག་ལེར་གྱུར། དེའི་འོད་ཀྱི་ཡབ་ཡུམ་གཉིས་ཀྱང་
བྱང་ཆུབ་ཀྱི་སེམས་སུ་ཞུ་བ་དང་ལྷན་ཅིག་ཟླ་བ་ཞུ་བ་ལྟ་བུའི་ཐིག་ལེ་དྲི་མ་མེད་པ་
འོད་འཕྲོ་བར་གྱུར་ཏེ། སྤྲོས་པ་ཐམས་ཅད་ཉེ་བར་ཞི་བའི་འོད་གསལ་རྣམ་པར་མི་
རྟོག་པ་ཆོས་སྐུའི་ངང་དུ་ཞུགས་པར་གྱུར་ཏོ། །དེ་ལྟ་བུའི་འོད་གསལ་འབའ་ཞིག་གི་
འགྲོ་བའི་དོན་མི་བསམ་པར་མཐོང་ནས་སྔོན་ཡུན་རིང་དུ་གོམས་པའི་རང་གི་
བྱམས་སོགས་ཚད་མེད་པ་བཞི་པོ་དེ་ཉིད་ལྷ་མོ་བཞིར་གྱུར་ཏེ་མཚམས་བཞིར་
འཁོད་པ་རྣམས་ཀྱིས་སྙན་པའི་གླུ་དབྱངས་ཀྱིས་བསྐུལ་བ་ནི། འདིར་མཱ་མ་ཀཱི་དང་
པོར་བཤད་པ་ནི་བྱམས་པ་ཚད་མེད་པའི་རང་བཞིན་ཡིན་པ་ལ་དགོངས་ནས། རྩ་
རྒྱུད་དང་ཀུན་ཏུ་བཟང་མོ་དང་། རིན་ཆེན་རྡོ་རྗེ་དང་། ཤཱནྟི་བ་རྣམས་ཀྱིས་གསུངས་
སོ༑ ༑མཱ་ མ་ ཀིས། སེམས་ཅན་ཁམས་ན་གནས་ ཀྱི་དབང་ཕྱུག་ ཁྱོད་ནི་རྡོ་ རྗེའི་
ཐུགས༑ ༑དགའ་བ་ཡིད་འོང་དོན་ཆེན་འདོད་པས་བདག་ལ་སྐྱབ་ཏུ་གསོལ། །
མགོན་པོ་གལ་ཏེ་དེ་རིང་བདག་ནི་གསོན་པར་མཆིས་བཞེད་ན། །སེམས་ཅན་ཡབ་
ཆེན་གཉེན་མཆོག་བདག་ལ་དགྱེས་པར་མཛད་དུ་གསོལ། །སྤྱན་མས་རྡོ་རྗེའི་སྐུ་
ཁྱོད་བཀའ་ཡི་འཁོར་ལོས་སེམས་ཅན་ཀུན་ལ་ཕན། །སངས་རྒྱས་དོན་དུ་བྱང་ཆུབ་
དོན་དམ་ རྗེས་སུ་ཕན་བརྩོན་པ། །མགོན་པོ་གལ་ཏེ = འདོད་ཆགས་དམ་ཚིག་
-251-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ཆགས་པས་བདག་ལ་དགྱེས་པ་མཛད་དུ་གསོལ། །གོས་དཀར་མོས། ཁྱོད་ནི་རྡོ་
རྗེའི་གསུང་སྟེ་ཀུན་ལ་ཕན་ཞིང་ཐུགས་བརྩེ་བ། །འཇིག་རྟེན་དག་གི་དགོས་པའི་
དོན་མཛད་པ་ལ་རྟག་ཏུ་བརྩོན། །མགོན་པོ་གལ་ཏེ རབ་དགའི་སྤྱོད་པ་ཀུན་ཏུ་
བཟང་པོས་བདག་ལ་དགྱེས་པར་མཛོད། །སྒྲོལ་མས། ཁྱོད་ནི་རྡོ་རྗེ་འདོད་པ་དམ་
ཚིག་མཆོག་གི་ཕན་དོན་ཆེ། །ཡང་དག་རྫོགས་སངས་རྒྱས་ཀྱི་གདུང་མཆོག་མཉམ་
པ་ཉིད་གཟིགས་པ། །མགོན་པོ་གལ་ཏེ ཡོན་ཏན་རིན་ཆེན་མང་པོའི་གཏེར་གྱུར་
བདག་ལ་དགྱེས་པར་མཛོད། །ཅེས་བསྐུལ་བས། འོད་གསལ་ལས་གདུལ་བྱ་སྣ་
ཚོགས་དང་རྗེས་སུ་མཐུན་པའི་གཟུགས་སྐུར་བཞེངས་པའི་ཆེད་དུ་སྒྱུ་མ་ལྟ་བུའི་
ཏིང་ངེ་འཛིན་མངོན་དུ་མཛད་པའི་ཐིག་ལེ་དེ་ཐིག་ལེ་གཉིས་སུ་གྱུར་པའི་གཅིག་
ཡོངས་སུ་གྱུར་པ་ལས། མཾ་ཡིག་དམར་སེར་དྲི་མ་མེད་པའི་འོད་ཟེར་ལྔ་འཕྲོ་བ་
ལས་སྐྱེས་པའི་རལ་གྲི་སྔོན་པོ་གསེར་གྱི་ཡུ་བས་བརྒྱན་པ་འོད་ཀྱི་དྲ་བས་བསྐོར་
བའི་ཡུ་བ་ལ་གནས་པའི་ཟླ་བའི་སྟེང་དུ་མཾ་ཡིག་གུར་གུམ་གཞོན་ནུའི་མདོག་ཅན་
ཤིན་ཏུ་གསལ་བ་ལས་འོད་ཟེར་ཕྱོགས་བཅུར་འཕྲོས་པས་འགྲོ་བ་ཐམས་ཅད་
འཇམ་པའི་རྡོ་རྗེའི་གོ་འཕང་ལ་བཀོད་པ་རྣམས་ཕྱོགས་བཅུའི་སངས་རྒྱས་ཐམས་
ཅད་དང་ལྷན་ཅིག་འཇམ་དབྱངས་དམར་སེར་ཞལ་གསུམ་ཕྱག་དྲུག་པའི་རྣམ་པར་
སྤྱན་དྲངས་ཏེ་མཾ་ཡིག་ལ་ཐིམ། རལ་གྲི་ཟླ་བ་མཾ་དང་བཅས་པ་ཡོངས་སུ་གྱུར་པ་
ལས་རང་ཉིད་དཔལ་ལྡན་འཇམ་པའི་རྡོ་རྗེ་སྐུ་མདོག་དང་རྩ་ཞལ་དམར་སེར་གཙོ་
མའི་གསེར་གྱི་ལྷུན་པོ་ལ་ཐུན་མཚམས་ཀྱི་སྤྲིན་གྱིས་གཡོགས་ཤིང་ཉི་མ་འཆར་
ཀའི་ཟེར་གྱིས་སྤྲས་པ་ལྟ་བུ་གཡས་ཞལ་ཨིནྡྲ་ནཱི་ལ་ལྟར་སྔོ་ཞིང་། གཡོན་ཞལ་སྟོན་
ཀའི་ཟླ་བ་ལྟར་དཀར་བ། ཞལ་གསུམ་པོ་རེ་རེ་ཡང་ཤིན་ཏུ་ཞི་བའི་སྤྱན་གཉིས་
-252-



འཇམ་པའི་རྡོ་རྗེའི་མངོན་པར་རྟོགས་པ་འདོད་རྒུའི་རྒྱ་མཚོ།
གཉིས་དང་རབ་ཏུ་མཛེས་པའི་སྨིན་ཚུགས་ཀྱིས་མཛེས་པ། རིན་པོ་ཆེའི་སོར་གདུབ་
ཀྱི་སྤྲུས་པའི་ཕྱག་དྲུག་གི་དང་པོ་གཉིས་ཀྱིས་རང་འོད་ཀྱི་རིག་མ་ལ་འཁྱུད་ཅིང་།
ལྷག་མ་གཡས་གཉིས་མཐོན་མཐིང་ལྟར་སྔོ་བའི་རལ་གྲི་དང་མདའ། གཡོན་
གཉིས་རབ་ཏུ་རྒྱས་པའི་ཨུཏྤལ་དང་གཞུ་འཛིན་པ། ཞབས་གཉིས་རྡོ་རྗེའི་སྐྱིལ་མོ་
དཀྲུང་གིས་བཞུགས་ཤིང་སྐྱེས་བུ་ཆེན་པོའི་མཚན་སོ་གཉིས་དང་དཔེ་བྱང་བརྒྱད་
ཅུས་བརྒྱན་པ། མཆོག་ཏུ་སྒེག་པའི་གཞོན་ནུ་དཔག་ཏུ་མེད་པའི་རིགས་ཀྱི་སྤྲུལ་པ་
ཕྱོགས་བཅུར་འཕྲོ་ཞིང་། མཐོན་མཐིང་རལ་པའི་ཟུར་ཕུད་ལྔ་ལ་དྲི་ཞིམ་མེ་ཏོག་གི་
ཕྲེང་བས་བརྒྱན་པ་ཉི་ཟླའི་འོད་ཟེར་རབ་ཏུ་འབར་ཞིང་སིལ་སིལ་གྱི་སྒྲ་སྒྲོག་པའི་
རིན་པོ་ཆེའི་དབུ་རྒྱན་དང་སྙན་རྒྱན། མགུལ་རྒྱན་དང་དོ་ཤལ། དཔུང་རྒྱན་དང་
གདུབ་བུ། སོ་མོ་དོ་དང་སྐེ་རགས་སྟེ་རིན་པོ་ཆེའི་རྒྱན་བརྒྱད་ཀྱིས་བརྒྱན་ཞིང་སྙན་
གོང་ཨུཏྤ་ལའི་གདེངས་ཀ་དང་དར་དཔྱངས་ཀྱིས་མཛེས་པར་བྱས་པ། ལྷའི་དར་སྣ་
ཚོགས་ཀྱི་ན་བཟའ་བསྣམས་ཤིང་དངོས་པོ་འཁོར་བ་དང་དངོས་མེད་ཞི་བ་ལ་མི་
གནས་པའི་སྐུ་གསུང་ཐུགས་ཀྱི་ཡོན་ཏན་ཐམས་ཅད་དང་ལྡན་པར་གྱུར། ཨོཾ་དྷརྨ་དྷུ་
ཏུ་སྭ་བྷཱ་ཝ་ཨཱཏྨ་ཀོཉ་ཧཾ། འདི་དག་ནི་རྒྱུ་མཐུན་པའི་འབྲས་བུ་དང་བསྙེན་པའི་ཡན་
ལག་ཆུང་ངུ་སྟེ་ཉོན་ཡིད་རྣམ་པར་དག་པ་མེ་ལོང་ལྟ་བུའི་ཡེ་ཤེས་སོ། །
གཉིས་པ་ ཉེར་ བསྒྲུབ་ནི། མིག་ སོགས་ བྱིན་གྱིས་བརློབ་ པ་ ཡིན་ལ།
འདིར་རིན་ཆེན་རྡོ་རྗེས། ཕུང་ཁམས་སྐྱེ་མཆེད་ཐམས་ཅད་ལྷའི་གཟུགས་ཀྱིས་མ་
སྦྱངས་ན་སངས་རྒྱས་སུ་མི་འགྱུར་བས་མཐའ་དག་སྦྱང་དགོས་ལ། དངོས་སུ་མིག་
སོགས་དྲུག་སྦྱོང་པར་གསུངས་པ་ནི་མཚོན་པ་ཡིན་ནོ་ཞེས་ཟེར་ནས། ལྷ་ཉི་ཤུ་རྩ་
གཅིག་ཚང་མར་ལུས་ལ་བསྐྱེད་ནས་འགོད་པ་བྱས་མོད་ཀྱི་གཞུང་གཞན་ཐམས་
-253-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ཅད་ནས་མ་བཤད་པ་འདི་ལྟར་བྱ་སྟེ། རང་གི་མིག་གཉིས་སུ་མིག་དབང་གི་རང་
བཞིན་ཀྱི་དཀར་པོ་ཡོངས་སུ་གྱུར་པ་ལས་འཁོར་ལོ་དཀར་པོ་རྩིབས་བརྒྱད་པའི་སྟེ་
བར་ཡང་ཟླ་བ་ལ་གནས་པའི། ཀྟི་དཀར་པོ་དེ་ལས་འོད་ཟེར་འཕྲོས་པས་དེ་བཞིན་
གཤེགས་པ་ཐམས་ཅད་མཉེས་པར་གྱུར་སྟེ་ས་སྙིང་གི་རྣམ་པར་སྤྱན་དྲངས་ནས།
དེ་ལ་ཐིམས་དེ་རྣམས་ཡོངས་སུ་གྱུར་པ་ལས་ས་སྙིང་དཀར་པོ་དཀར་སྔོ་དམར་བའི་
ཞལ་གསུམ་ཕྱག་དྲུག་གི་འོག་མ་གཡས་གཉིས་འཁོར་ལོ་དང་རལ་གྲི། གཡོན་
གཉིས་ནོར་བུ་དང་པདྨ་འཛིན་པ། རྣ་བ་གཉིས་སུ་རྣ་བའི་དབང་པོའི་ངོ་བོ་ཛཾ་ནག་
པོ་ཡོངས་སུ་གྱུར་པ་ལས། རྡོ་རྗེ་ནག་པོ་རྩེ་ལྔ་པའི་ལྟེ་བར་ཡང་ཟླ་བ་ལ་གནས་པའི་
ཛཾ་ནག་པོ་དེ་ལས་འོད་ཟེར་འཕྲོས་པས་དེ་བཞིན་གཤེགས་པ་ཐམས་ཅད་མཉེས་
པར་གྱུར་ཏེ་ཕྱག་རྡོར་གྱི་རྣམ་པར་སྤྱན་དྲངས་ནས་དེ་ལ་ཐིམ། དེ་རྣམས་ཡོངས་སུ་
གྱུར་པ་ལས། ཕྱག་རྡོར་ནག་པོ་ནག་དཀར་དམར་བའི་ཞལ་གསུམ་ཕྱག་དྲུག་གི་
འོག་མ་གཡས་གཉིས་རྡོ་རྗེ་དང་རལ་གྲི། གཡོན་གཉིས་ནོར་བུ་དང་པདྨ་འཛིན་པ།
དེ་བཞིན་དུ་སྦྱར་ཏེ། སྣ་གཉིས་སུ་ཁཾ་སེར་པོ་དང་། རིན་པོ་ཆེ་ལྗང་ཁུ་ཆ་དགུ་པ་
ལས་རྣམ་སྙིང་སེར་པོ་སེར་ནག་དཀར་བའི་ཞལ་གསུམ་ཕྱག་དྲུག་གིས་ལྷག་མ་
གཡས་གཉིས་ནོར་བུ་དང་རལ་གྲི། གཡོན་གཉིས་འཁོར་ལོ་དང་པདྨ་འཛིན་པ།
ལྕེའི་དབུས་སུ་གོ་དམར་པོ་དང་པདྨ་དམར་པོ་འདབ་མ་བརྒྱད་པ་ལས་འཇིག་རྟེན་
དབང་ཕྱུག་དམར་པོ་དམར་ནག་དཀར་བའི་ཞལ་གསུམ་ཕྱག་དྲུག་གིས་འོག་མ་
གཡས་གཉིས་པདྨ་དང་རལ་གྲི། གཡོན་གཉིས་ནོར་བུ་དང་འཁོར་ལོ་འཛིན་པ། སྐུ་
མཚམས་ཀྱི་དཔྲལ་བའི་ནང་དུ་ཀཾ་ལྗང་ཁུ་དང་རལ་གྲི་ལྗང་ཁུ་འོད་འཕྲོས་པ་ལས།
སྒྲིབ་སེལ་ལྗང་ཁུ་ལྗང་ནག་དཀར་བའི་ཞལ་གསུམ་ཕྱག་དྲུག་གི་འོག་ན། གཡས་
-254-



འཇམ་པའི་རྡོ་རྗེའི་མངོན་པར་རྟོགས་པ་འདོད་རྒུའི་རྒྱ་མཚོ།
གཉིས་རལ་གྲི་དང་འཁོར་ལོ། གཡོན་གཉིས་ནོར་བུ་དང་པདྨ་འཛིན་པ་སྟེ། སཾ་
དཀར་པོ་དང་། རྡོ་རྗེ་དཀར་པོ་རྩེ་ལྔ་པ་ལས་ཀུན་བཟང་དཀར་པོ་དཀར་ནག་
དམར་བའི་ཞལ་གསུམ་ཕྱག་དྲུག་གི་འོག་མ་གཡས་གཉིས་རྡོ་རྗེ་དང་ རལ་གྲི།
གཡོན་གཉིས་ནོར་བུ་དང་པདྨ་འཛིན་པ། དྲུག་ཀའང་ཕྱག་དང་པོ་གཉིས་ཀྱིས་རང་
འོད་ཀྱིས་རིག་མ་ལ་འཁྱུད་པ་ཞབས་རྡོ་རྗེའི་སྐྱིལ་མོ་དཀྲུང་གིས་ཟླ་བའི་གདན་ལ་
བཞུགས་ཤིང་ཟླ་བའི་འོད་འཕྲོ་བ་རིན་པོ་ཆེའི་རྒྱན་སྣ་ཚོགས་པས་བརྒྱན་ཞིང་དར་
སྣ་ཚོགས་ཀྱིས་ན་བཟས་ཀུན་ནས་ཀླུབས་པའོ། །འདི་དག་ནི་ཉེ་བར་སྒྲུབ་པ་ཆུང་ངུ་
དང་རྣམ་སྨིན་གྱི་འབྲས་བུའི་ཡན་ལག་ཆུང་ངུ་སྟེ་ཡེ་ཤེས་གནས་གྱུར་པ་མཉམ་པ་
ཉིད་ཀྱི་ཡེ་ཤེས་སོ། །
གསུམ་པ་བསྒྲུབ་པ་ནི། འདིར་སློབ་དཔོན་ཤཱནྟི་པས་སྙིང་ཁ་ལ་སོགས་
པའི་གནས་རྣམས་སུ་ས་བོན་ལས་བྱུང་བའི་ཕྱག་མཚན་གསུམ་གྱི་དབུས་སུ་རྡོ་རྗེ་
གསུམ་གྱི་ལྷ་བཞུགས་པར་བཤད་པ་ནི། ཀུན་བཟང་ལས། ཇི་བཞིན་བཀང་ནས་དྲི་
མེད་རང་སྙིང་ ཟླའི། །རྡོ་རྗེའི་ལྟེ་བའི་དབུས་སུ་ཡི་གེ་ཧཱུཾ། །ཐུགས་ཀྱི་རྡོ་རྗེ་དེ་བཞིན་
ཁ་དང་ནི། །སྤྱི་བོར་པདྨ་འཁོར་ལོ་ལ་གནས་པའི། །ཨཱཐདང་ཨོ་ནི་གསུང་གི་རྡོ་རྗེ་
དང་༑ ༑སྐུ་ཡི་རྡོ་རྗེ་ཉིད་དུ་སེམས་པར་བྱས། །ཞེས་ཕྱག་མཚན་ལ་གནས་པའི་ས་
བོན་ཉིད་རྡོ་རྗེ་གསུམ་དུ་བསྒོམ་པ་ལྟར་གསུངས་པའི་ཚིག་ལ་འཁྲུལ་པར་ཟད་ཀྱིས་
གཞན་ཐམས་ཅད་ཀྱི་རྡོ་རྗེ་གསུམ་ལ་ཆོ་ག་གསུམ་བསྐྱེད་བྱས་པ་ལྟར་བྱའོ། །དེ་
ཡང་ཇོ་བོ་དང་རིན་ཆེན་རྡོ་རྗེ་རེ་རེ་ནས་མཆོད་པ་གསོལ་བཏབ་སོགས་བསྐྱེད་ཆོག་
དང་སྦྲེལ་ལ། ཀུན་ཏུ་བཟང་མོར་དུས་གཅིག་ཏུ་བསྐྱེད་ནས། དེ་རྗེས་མཆོད་པ་རེ་
རེ་ནས་ཕུལ་ཏེ་གསོལ་བཏབ་བྱས་ཤིང་གསོལ་བཏབ་ཀྱིས་ཚིགས་བཅད་དང་པོས་
io
iuris
-255-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
དེ་བཞིན་གཤེགས་པ་རྣམས་ཀྱི་གནས་གསུམ་ན་བཞུགས་པའི་རྡོ་རྗེ་གསུམ་རང་གི་
གནས་གསུམ་ལ་འཇུག་ལ། གཉིས་པ་རྣམས་ཀྱི་རྡོ་རྗེ་ཅན་དེ་བཞིན་གཤེགས་པ་དེ་
རྣམས་རང་ལ་འཇུག་པར་བཤད། རིན་ཆེན་རྡོ་རྗེས། ཚིགས་བཅད་དང་པོས་རང་
གི་ཕར་སྤྲུལ་པའི་རྡོ་རྗེ་གསུམ་དང་། གཉིས་པས་གདོད་མ་ནས་བཞུགས་པའི་
སངས་རྒྱས་རྣམས་ལ་གསོལ་བ་འདེབས་པར་བཤད་དོ། །དེ་ནས་འདི་སྐད་ཅེས་བྱ་
སྟེ༔ རང་གི་ནུ་མ་གཉིས་ཀྱི་དབུས་སུ་ཟླ་བ་ལ་གནས་པའི་རང་གི་སེམས་ཀྱི་ངོ་བོ་
ཧཱུྃ་ནག་པོ་ཡོངས་སུ་གྱུར་པ་ལས་རྡོ་རྗེ་ནག་པོ་རྩེ་ལྔ་པའི་ལྟེ་བར་ཡང་ཧཱུྃ་ནག་པོ་དེ་
ལས་འོད་ཟེར་འཕྲོས་པས་འགྲོ་བ་རྣམས་ཐུགས་རྡོ་རྗེར་ བྱས་ཤིས་དེ་བཞིན་
གཤེགས་པ་ཐམས་ཅད་མཉེས་པར་འགྱུར་ཏེ་ཐུགས་རྡོ་རྗེའི་རྣམ་པར་སྤྱན་དྲངས་
ནས་ཧཱུྃ་ལ་ཐིམ་རྡོ་རྗེ་ཟླ་བ་ཧཱུྃ་དང་བཅས་པ་ཡོངས་སུ་གྱུར་པ་ལས་ཐུགས་རྡོ་རྗེ་ཕྱག་
རྡོར་ལྟ་བུའི་ཐུགས་ཀར་རྡོ་རྗེ་སྔོན་པོ་རྩེ་ལྔ་པའི་ལྟེ་བར་ཟླ་བའི་སྟེང་དུ་ཧཱུཾ་སྔོན་པོ་དེ་
བཞིན་དུ་འདོན་པ་སྤོས་ནས་སྦྱར་ཏེ། རང་གི་མགྲིན་པའི་ནང་དུ་ཟླ་བ་ལ་གནས་
པའི་རང་གི་ངག་གི་ངོ་བོ་ཨཱཋདམར་མོ་དང་པདྨ་དམར་པོ་འདབ་མ་བརྒྱད་པ་ལས།
གསུང་རྡོ་རྗེ་འཇིག་རྟེན་དབང་ཕྱུག་ལྟ་བུའི་ཐུགས་ཀར་པདྨ་དམར་པོ་འདབ་མ་
བརྒྱད་པའི་ལྟེ་བར་ཟླ་བའི་སྟེང་དུ་ཨཱདམར་པོ་རང་གི་སྤྱི་བོར་ཟླ་བ་ལ་གནས་པའི་
རང་གི་ལུས་ཀྱི་ངོ་བོ་ཨོ་དཀར་པོ་དང་འཁོར་ལོ་དཀར་པོ་རྩིབས་བརྒྱད་པ་སྐུ་རྡོ་རྗེ་
ས་སྙིང་ལྟ་བུའི་ཐུགས་ཀར་འཁོར་ལོ་དཀར་པོ་རྩིབས་བརྒྱད་པ་ལྟེ་བར་ཟླ་བའི་སྟེང་
དུ་ཨོཾ་དཀར་པོ། རྡོ་རྗེ་གསུམ་པོ་ཐམས་ཅད་ཀྱང་ཕྱག་དང་པོ་གཉིས་ཀྱི་རང་འོད་ཀྱི་
རིག་མ་ཞེས་པ་ནས་ན་བཟས་ཀུན་ནས་བཀླུབས་པའོ། །དེ་གསུམ་གྱི་ཐུགས་ཀའི་
ས་བོན་ཧཱུྃ་ཨཱཨོཾ་རྣམས་ལས་འོད་ཟེར་ཕྱོགས་བཅུར་འཕྲོས་པས་ཐུགས་གསུང་སྐུའི་
-256-



འཇམ་པའི་རྡོ་རྗེའི་མངོན་པར་རྟོགས་པ་འདོད་རྒུའི་རྒྱ་མཚོ།
རྡོ་རྗེ་དཔག་ཏུ་མེད་པ་སྤྲོས་ཤིང་གཟུགས་རྡོ་རྗེ་མ་ལ་སོགས་པའི་མཆོད་པའི་ལྷ་མོ་
མཐའ་ཡས་པ་སྤྲུལ་ཏེ། ཕྱོགས་བཅུའི་དེ་བཞིན་གཤེགས་པ་ཐམས་ཅད་སྤྱན་དྲངས་
ནས་ནམ་མཁར་བཞུགས་པ་ལ་ཕྱི་དང་ནང་དང་གསང་བའི་མཆོད་པས་མཆོད་པར་
གྱུར༑ ཨོཾ་སརྦ་ཏ་ཐཱ་ག་ཏ་ཨརྒྱུ་པཱུ་ཛ་ནས། ཤཱི་ཨཱཧཱུྃ་དེ་བཞིན་དུ་པཱཏྱཾ་ནས་ཤཔྟའི་
བར་སྦྱར། དཔལ་ལྡན་ཐུགས་ཀྱི་རྡོ་རྗེ་འཛིན། །རྡོ་རྗེ་མི་ཕྱེད་གསུམ་བསྒོམ་པས།།
དེང་བདག་བྱིན་གྱིས་བརླབས་ནས་སུ། །རྡོ་རྗེ་ཐུགས་ཀྱིས་མཛད་དུ་གསོལ། །
ཕྱོགས་བཅུར་བཞུགས་པའི་སངས་རྒྱས་རྣམས། །རྡོ་རྗེ་མི་ཕྱེད་གསུམ་བསྒོམ་པས།།
དེང་བདག་བྱིན་གྱིས་བརླབས་ནས་སུ། །རྡོ་རྗེ་ཐུགས་ཀྱིས་མཛད་དུ་གསོལ། །ཞེས་
གསོལ་བ་བཏབ་པས། ཐུགས་རྡོ་རྗེ་དང་
། དེའི་རྡོ་རྗེ་ཅན་རྣམས་སྙིང་ཁའི་ཐུགས་རྡོ་
རྗེ་དང་རང་ལ་ཐིམ། །ཨོཾ་སརྦ་ཏཱ་ཐཱ་ག་ཏ་ཙིཏྟ་བཛྲ་སྭ་བྷ་ཝ་ཨཱཏྨ་ཀོཉ་ཧཾ། །ཆོས་ཀྱི་
གསུང་ལམ་དཔལ་ལྡན་པ། །རྡོ་རྗེ་མི་ཕྱེད་གསུམ་བསྒོམ་པས། །མན་ཆད་འདྲ་ཅེས་
གསོལ་བ་བཏབ་པས། གསུང་རྡོ་རྗེ་དང་དེའི་རྡོ་རྗེ་ཅན་རྣམས་མགྲིན་པའི་གསུང་རྡོ་
རྗེ་དང་རང་ལ་ཐིམ། ཨོཾ་སརྦ་ཏ་ཐཱ་ག་ཏ་ཀཱ་ཡ་བཛྲ་སྭ་བྷཱ་ཝ་ཨཱཏྨ་ཀོཉ་ཧཾ། དཔལ་
ལྡན་རྡོ་རྗེའི་སྐུ་འཛིན་པ། །རྡོ་རྗེ་མི་ཕྱེད་གསུམ་བསྒོམས་པས། །ཞེས་གསོལ་བ་
བཏབ་པས། སྐུ་རྡོ་རྗེ་དང་དེའི་རྡོ་རྗེ་ཅན་རྣམས་དཔྲལ་བའི་སྐུ་རྡོ་རྗེ་དང་རང་ལ་
ཐིམ༑ ཨོཾ་སརྦ་ཏ་ཐཱ་ག་ཏ་ཀཱ་ཡ་བཛྲ་སྭ་བྷཱ་ཝ་ཨཱཏྨ་ཀོཉ་ཧཾ། དེ་རྣམས་ནི་སྐྱེས་བུ་བྱེད་
པའི་འབྲས་བུ་དང་སྒྲིབ་པ་ཆུང་ངུའི་ཡན་ལག་སྟེ་དབང་ཤེས་གནས་གྱུར་པ་སོ་སོར་
རྟོགས་པའི་ཡེ་ཤེས་སོ། །
བཞི་པ་སྒྲུབ་པ་ཆེན་པོ་ནི། རང་གི་སྙིང་ཁའི་ཐུགས་རྡོ་རྗེ་གོང་དུ་ཟླ་
བ་ལ་གནས་པའི་མཾ་ཡིག་དམར་སེར་ཡོངས་སུ་གྱུར་པ་ལས་རལ་གྲིའི་ཡུ་བར་ཟླ་
-257-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
བའི་སྟེང་དུ་མཾ་དམར་སེར། དེ་ལས་འོད་ཟེར་འཕྲོས་པས་རྒྱལ་བ་ཐམས་ཅད་
མཉེས་པར་བྱས་ཏེ། འཇམ་དབྱངས་ཀྱི་རྣམ་པར་སྤྱན་དྲངས་ནས་མཾ་ལ་ཐིམ། རལ་
གྲི་ཟླ་བ་མོ་དང་བཅས་པ་ཡོངས་སུ་གྱུར་པ་ལས། གོང་དུ་ཐུན་མཚམས་ཀྱི་ལྷ་
གསལ་འདེབས་སྐབས་ལྟ་བུའི་འཇམ་དབྱངས་རྡོ་རྗེ་སྐྱིལ་མོ་དཀྲུང་གིས་བཞུགས་
པའི་ཐུགས་ཀར་རལ་གྲིའི་ཡུ་བར་ཟླ་བ་ལ་གནས་པའི་ཏིང་ངེ་འཛིན་སེམས་དཔའ་
མཾ་ཡིག་དམར་སེར་ལས་འོད་ཟེར་ཕྱོགས་བཅུར་འཕྲོས་པས་དབང་གི་ལྷ་རྒྱལ་བ་
ཡབ་ཡུམ་འཁོར་དང་བཅས་པ་སྤྱན་དྲངས་ཏེ། མདུན་གྱི་ནམ་མཁར་འཁོད། སླར་
ཡང་མཾ་གྱི་འོད་ཟེར་གྱིས་སྤྲུལ་པའི་གཟུགས་སོགས་མཆོད་པའི་ལྷ་མོ་ཐམས་ཅད་
ཀྱིས་མཆོད་པར་གྱུར། །ཨོཾ་སརྦ་ཏ་ཐཱ་ག་ཏ་ཨབྷཾ་ནས་ཤཔྟའི་བར་གྱིས་སྔར་བཞིན་
མཆོད༑ དེ་བཞིན་བཤེགས་པ་ཐམས་ཅད་ཀྱིས་བདག་ལ་དབང་བསྐུར་དུ་གསོལ།
ཞེས་པའམ། སྤྲོ་ན། བྱང་ཆུབ་རྡོ་རྗེས་སངས་རྒྱས་ལ། །མཆོད་ཆེན་ཇི་ལྟར་སྩལ་བ་
ལྟར༑ ༑བདག་ཀྱང་རབ་ཏུ་སྒྲལ་པའི་ཕྱིར། །ནམ་མཁའི་རྡོ་རྗེས་དེང་བདག་སྩོལ། །
ཞེས་ གསོལ་བ་གཏབ་པས། རིགས་ལྔས་དབང་བསྐུར་བའི་དགོངས་པ་མཛད།
སེམས་དཔའ་སེམས་མ་རྣམས་ཀྱིས་རྡོ་རྗེའི་གླུ་དང་བཅས་པའི་བཀྲ་ཤིས་ཀྱི་ཚིགས་
བཅད་བརྗོད་ཁྲོ་བོ་ཁྲོ་མོ་རྣམས་ཀྱིས་བགེགས་བསྐྲད། ཡུམ་རྣམས་ཀྱི་རིན་པོ་ཆེའི་
བུམ་པ་ཡེ་ཤེས་ཀྱི་བདུད་རྩིས་གང་བ་ཐོགས་ཏེ། དབང་བསྐུར་རྡོ་རྗེ་ཆེན་པོ་སྟེ།
ཁམས་གསུམ་པ་ཡིས་ཕྱག་བྱས་པ། །སངས་རྒྱས་ཀུན་གྱི་གསང་གསུམ་པའི། །
གནས་ལས་བྱུང་བ་སྦྱིན་པར་བྱ། །ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མ་ཡ་ཤྲཱི་ཧཱུྃ།
ཞེས་གསུངས་ཤིང་དབང་བསྐུར། ལུས་ཡེ་ཤེས་ཀྱི་བདུད་རྩིས་གང་། སྒོ་གསུམ་གྱི་
དྲི་མ་ཐམས་ཅད་དག ཆུ་ལྷག་མ་སྤྱི་གཙུག་ཏུ་གནས་པ་ཡོངས་སུ་གྱུར་པ་ལས་
-258-



འཇམ་པའི་རྡོ་རྗེའི་མངོན་པར་རྟོགས་པ་འདོད་རྒུའི་རྒྱ་མཚོ།
རང་ལ་མི་སྐྱོད་པས་དབུ་བརྒྱན་པར་གྱུར་ཅིང་། །ས་སྙིང་སོགས་ལའང་རང་རང་གི་
རིགས་ཀྱི་བདག་པོས་དབུ་བརྒྱན་པར་གྱུར། དབང་ལྷ་རྣམས་ཀྱང་རང་ལ་གཉིས་སུ་
མེད་ པར་ ཐིམ། ཞེས་བརྗོད་ཅིང་བསམ། སྤྲོ་ན། རང་དང་ ཕྱག་རྡོར་ཀུན་བཟང་
ཐུགས་རྡོ་རྗེ་ཡེ་ཤེས་སེམས་དཔའ་རྣམས་ལ་མི་སྐྱོད་པ་དང་། སྐུ་རྡོ་རྗེ་དང་། ས་
སྙིང་ལ་རྣམ་སྣང་། ནམ་སྙིང་ལ་རིན་བྱུང་། འཇིག་རྟེན་དབང་ཕྱུག་དང་གསུང་རྡོ་རྗེ་
ལ་སྣང་མཐའ། སྒྲིབ་སེལ་ལ་དོན་གྲུབ་ཀྱིས་དབུ་བརྒྱན་པར་གྱུར། ཞེས་བྱའོ། །
འདི་རྣམས་ནི་བྲལ་བའི་འབྲས་བུ་དང་། སྒྲུབ་ཆེན་ཆུང་ངུའི་ཡན་ལག་སྟེ་ཀུན་གཞི་
གནས་གྱུར་པ་བྱ་བ་གྲུབ་པའི་ཡེ་ཤེས་སོ། །འདི་རྣམས་ཀྱི་གནས་གྱུར་དང་ཡེ་ཤེས་
སྦྱོར་ལུགས་འདི་གཞན་དང་མི་མཐུན་པ་ནི། འདིར་སྤང་བྱ་སྤོང་སླ་རིམ་དང་། ཡེ་
ཤེས་དང་པོར་སྐྱེ་རིམ་སྦྱར་བ་ཡིན་ལ། །གཞན་དུ་བསྟན་པ་རྣམས་སྤང་བྱའི་ཁྱད་
ཆོས་དང་ཡེ་ཤེས་ཀྱི་ཁྱད་ཆོས་རིས་འདྲ་བ་ལ་དགོངས་པ་འདྲའོ། །
གཉིས་པ་བསྙེན་སོགས་བར་མ་བཞི་ལ་བསྙེན་པ་ནི། འདིར་བྲམ་ཟེ་རིན་
ཆེན་རྡོ་རྗེས་འགའ་ཞིག་ཡུམ་ལའང་སྦྱོར་བ་ཚོགས་སོགས་ནས་གཞལ་ཡས་ཁང་
བསྒོམ་པ་སོགས་ཚད་མར་བྱེད་པ་ནི། ཀུན་བཟང་དུ། དེ་ནས་རང་ལྷ་དང་མཚུངས་
རང་སྙིང་པོས། །སྤྲུལ་པའི་རིག་མ་ཉིད་ནི་ཡང་དག་ལྟ། །ཞེས་པ་ལ་བལྟས་ཞེས་
སོགས་འདས་ཚིག་ཡོང་བ་སོགས་ཀྱི་རྒྱུ་མཚན་གྱིས་མཐོང་ངོ་ཞེས་ལུགས་དེ་བཀག་
ནས༑ རང་ལུགས་སྐབས་འདིར་རིག་མ་སྔར་ཡབ་དང་ལྷན་ཅིག་སྐྱེད་ནས་གྲུབ་
ཟིན་པ་གཅིག་གསལ་འདེབས་པར་འདོད་པ་ཉིད་ལེགས་པར་མཐོང་སྟེ། དེ་ལྟ་མ་
ཡིན་ན། གཞལ་ཡས་ཁང་ཡང་སྐྱར་ནས་བསྒོམ་པར་འདོད་པའི་ཕྱོགས་ལ་ནི་ཁང་
པ་སོ་སོར་ལྷ་ཡབ་ཡུམ་བསྒོམ་པའི་མཐར་ཐབས་ཤེས་སྦྱོར་བ་ལའང་མི་ཕན་ཞིང་
-259-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
སྔ་ མ་ ཉིད་སྐྱོར་བའང་མི་རིགས་སོ། །མངོན་བྱང་ལྔ་བསྐྱེད་མན་ཆད་བྱེད་པའི་
ཕྱོགས་ལའང་བར་སྲིད་འཇུག་པ་སོགས་ཀྱང་འདི་ལ་བྱེད་པར་བཤད་པས་བར་དོ་
ལ་ཆ་གཉིས་བཟོ་དགོས་པ་སོགས་དང་། རིན་ཆེན་རྡོ་རྗེས་གསུངས་པ་ལྟར་འཁོར་
གྱི་བསྙེན་བསྒྲུབ་ལའང་མཚུངས་པར་འགྱུར་བ་སོགས་ཀྱི་སྐྱོན་འབྱུང་བས་སོ། །
འོན་ཀྱང་ས་བོན་ལས་སྐྱེད་པ་ཙམ་ལ་ནི་འགལ་བ་མེད་པར་རྟོགས་སོ། །དེས་ན་
ཀུན་བཟང་ལས་ནི་ཡུམ་གྱི་སྐྱེད་ཆོག་ལ། བཤད་མ་ཐག་པའི་རྐང་པ་གཉིས་ཀྱི་
འཇུག་ཏུ། མིག་སོགས་དགང་ཞིང་དེ་ནས་ཡི་གེ་གསུམ། །རྣམ་པར་བགོད་པའི་
ལུས་ནི་འོད་དང་ལྡན། །ཞེས་པ་ལས་མེད་ལ། ཀུན་ཏུ་བཟང་མོ་དང་། རིན་ཆེན་རྡོ་
རྗེ་དང་། ཤནྟི་པ་དང་། ཇོ་བོ་སོགས་ཀྱི་མངོན་བྱང་ལྔ་བསྐྱེད། བར་སྲིད་འཇུག་པ་
སོགས་བྱེད་པར་གསུངས་པ་རྣམས་ཀྱང་། སྐྱར་ནས་བྱེད་པ་མ་ཡིན་གྱི་སྔ་མའི་ཞར་
ལ་བསྐྱེད་པའི་སྒོ་ནས་ཡུམ་གྱི་སྐྱེ་ཆོག་ལའང་དེ་རྣམས་ཚང་དགོས་ཞེས་པ་དགོངས་
པ་ཡིན་ཏེ། དེའི་ཕྱིར་ན་གོང་དུ་ཐིག་ལེ་ཆ་གཉིས་བྱས་པ་ཡིན་ནོ། །དེས་ན་འདི་
སྐད་ཅེས་བྱ་སྟེ། རང་གི་མདུན་ན་གནས་པའི་བྱང་ཆུབ་ཀྱི་སེམས་ཀྱི་ཐིག་ལེ་ཡོངས་
སུ་གྱུར་པ་ལས་ཡུམ་འཇམ་པའི་རྡོ་རྗེ་མ་སྐུ་མདོག་དང་རྩ་ཞལ་དམར་སེར་གུར་
གུམ་གཞོན་ནུ་ལྟ་བུ། །གཡས་ཞལ་ཨིནྡྲ་ནི་ལ་ལྟར། སྔོ་ཞིང་གཡོན་ཞལ་སྟོན་ཁའི་
ཟླ་བ་ ལྟར་དཀར་བ་ ཕྱག་དྲུག་གི་དང་པོ་གཉིས་ཡབ་ལ་འཁྱུད་ཅིང་། ལྷག་མ་
གཡས་གཉིས་རལ་གྲི་དང་མདའ། གཡོན་གཉིས་ཨུཏྤལ་དང་གཞུ་འཛིན་པ།
ཞབས་གཉིས་པདྨའི་སྐྱིལ་དཀྲུང་གིས་ཡབ་ལ་འཁྱུད་ཅིང་གཞོན་ནུ་ལང་ཚོ་ཕུན་
སུམ་ཚོགས་པ་དང་ལྡན་པ། སྒེག་ཅིང་ཆགས་པའི་ཉམས་ཀྱིས་ཤིན་ཏུ་འཛུམ་པའི་
ཟུར་གྱིས་བལྟ་བ་ལ་སོགས་པའི་རྒྱུ་རྩལ་དང་ལྡན་པ། མཐོན་མཐིང་རལ་པའི་ཟུར་
-260-



འཇམ་པའི་རྡོ་རྗེའི་མངོན་པར་རྟོགས་པ་འདོད་རྒུའི་རྒྱ་མཚོ།
ཕུད་ལྔ་ལ། ཅེས་པ་ནས། ལྷའི་དར་སྣ་ཚོགས་ཀྱི་ནམ་བཟའ་བསྣམས་ཤིང་ཤེས་
རབ་ཀྱི་ཡན་ལག་ཐམས་ཅད་ཡོངས་སུ་རྫོགས་པར་གྱུར། ཨོཾ་དྷརྨ་དྷཱ་ཏུ་སྭ་བྷཱ་ཝ་
ཨཱཏྨ་ཀོཉ་ཧཾ༑ འདི་ནི་རྒྱུ་མཐུན་པའི་འབྲས་བུ་དང་བསྙེན་པའི་ཡན་ལག་འབྲིང་
པོའོ༑ ༑ཉེར་བསྒྲུབ་ནི། དེའི་མིག་གཉིས་སུ་མིག་དབང་གི་རང་བཞིན་ཞེས་པ་ནས།
དར་སྣ་ཚོགས་ཀྱི་ནམ་བཟས་ཀུན་ནས་ཀླུབས་པའོ། །ཞེས་པའི་བར་སྔ་མ་བཞིན་
ཏེ༑ རྣམ་སྨིན་གྱི་འབྲས་བུ་དང་ཉེར་བསྒྲུབ་ཀྱི་ཡན་ལག་འབྲིང་པོའོ། །སྒྲུབ་པ་ནི།
དེའི་ནུ་མ་གཉིས་ཀྱི་དབུས་སུ་ཟླ་བ་ལ་གནས་པའི་ཧཱུྃ་ནག་པོ་ལས། ཞེས་པ་ནས།
ན་བཟས་ཀུན་ནས་ཀླུབས་པའི་བར་ལ་རང་གི་སེམས་དང་། ངག་དང་ལུས་ཞེས་པ་
རྣམས་བོར་ནས། དེ་གསུམ་གྱི་ཐུགས་ཀའི་ས་བོན་ཧཱུྃ་ཨཱཋཞེས་པ་ནས། ཤཔྟའི་བར་
བརྗོད་ནས། འདི་ལ་གསོལ་གདབ་རྣམས་མི་བྱེད་པར་རིན་ཆེན་རྡོ་རྗེས་བཤད། རྡོ་
རྗེ་གསུམ་གྱི་ལྷ་ཚོགས་ཐམས་ཅད་ཡུམ་གྱི་གནས་གསུམ་དུ་ཐིམ་པར་གྱུར། ཨོཾ་སརྦ་
ཏ་ཐཱ་ག་ཏ་ཙིཏྟ་ཞེས་སོགས་སྔགས་གསུམ་སྦྲེལ་ནས་བརྗོད་པ་ནི། བྱེད་འབྲས་དང་
སྒྲུབ་པ་འབྲིང་པོའོ། །སྒྲུབ་ཆེན་ནི། དེའི་ཐུགས་ཀའི་ཐུགས་རྡོ་རྗེའི་གོང་དུ་ཞེས་པ་
ནས༑ འཇམ་པའི་རྡོ་རྗེ་མའི་རྣམ་པར་སྤྱན་དྲངས། ཞེས་སྦྱར་ནས། མི་བསྐྱོད་པས་
དབུ་བརྒྱན་པར་གྱུར། ཞེས་པ་སྔ་མ་བཞིན་བསམ་པ་ནི། བྲལ་འབྲས་དང་སྒྲུབ་ཆེན་
འབྲིང་པོའོ། །ཡུམ་གྱི་སྤྱི་གཙུག་ནས་སྙིང་ཁའི་བར་དུ་ཟླ་བ་ལ་གནས་པའི་རྣམ་སྣང་
གི་རྡུལ་ཕྲ་རབ་ཀྱི་རང་བཞིན་ཅན་གྱི་ཨོཾ་དཀར་པོ། སྙིང་ཁ་ནས་ལྟེ་བའི་བར་དུ་མི་
སྐྱོད་པའི་རྡུལ་ཕྲ་རབ་ཀྱི་རང་བཞིན་ཅན་གྱི་ཧཱུྃ་ནག་པོ། ལྟེ་བ་ནས་གསང་བའི་བར་
དུ་རིན་འབྱུང་གི་རྡུལ་ཕྲ་རབ་ཀྱི་རང་བཞིན་ཅན་གྱི་སྭཱ་སེར་པོ། གསང་བ་ནས་
བརླའི་རྩ་བའི་བར་དུ་འོད་དཔག་མེད་ཀྱི་རྡུལ་ཕྲ་རབ་ཀྱི་རང་བཞིན་གྱི་ཨཱདམར་
-261-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
པོ༑ བརླའི་རྩ་བ་ནས་བྱིན་པའི་བར་དུ་དོན་གྲུབ་ཀྱི་རྡུལ་ཕྲ་རབ་ཀྱི་རང་བཞིན་ཅན་
གྱིས་ཧྭ་ལྗང་ཁུ་རྣམས་ནི་གདན་ལ་གནས་པས་མཚན་པར་གྱུར། རང་གི་གསང་
གནས་མི་དམིགས་པའི་ངང་ལས་ཧཱུཾ་ལས་བྱུང་པའི་རྡོ་རྗེ་དམར་པོ་རྩེ་ལྔ་པ་ཨོ་དཀར་
པོ་ལས་བྱུང་པའི་ནོར་བུ་དང་ལྡན་པ། ཡུམ་གྱི་གསང་གནས་མི་དམིགས་པའི་ངང་
ལས་ཧཱུྃ་ལས་བྱུང་བའི་པདྨ་དམར་པོ་འདབ་མ་བརྒྱད་པ་ཨཱ་ལས་བྱུང་བའི་ཟེ་འབྲུ་
དང་ ལྡན་ པ། གཉིས་ ཀའང་ བུ་ ག་ ཕཊ་ ཡིག་ གིས་ བཀག་ པར་ གྱུར། ཡབ་ཡུམ་
སྙོམས་པར་ཞུགས་པས་དེ་བཞིན་གཤེགས་པ་ཐམས་ཅད་ཀྱི་དགའ་བ་དང་བདེ་བ་
ཁྱད་པར་ཅན་ཉམས་སུ་མྱོང་བའི་བདེ་བ་ཆེན་པོས་སངས་རྒྱས་ཐམས་ཅད་མཆོད་
པར་གྱུར། ཨོཾ་སརྦ་ཏ་ཐཱ་ག་ཏ་ཨ་ནུ་རཱ་ག་ན་བཛྲ་སྭ་བྷཱ་ཝ་ཨཱཏྨ་ཀོཉ་ཧཾ། ཞེས་བརྗོད་
ཅིང་བསམས་ཏེ། དེ་ཡན་ཆད་ནི་དང་པོ་སྦྱོར་བའི་ཏིང་ངེ་འཛིན་ཏེ་རང་དོན་ཕུན་
སུམ་ཚོགས་པ་འདོད་ཆགས་ཆེན་པོའི་ལམ་གྱིས་སྒྲུབ་པར་བྱེད་པའོ། །གཉིས་པ་
དཀྱིལ་འཁོར་རྒྱལ་མཆོག་ནི། མངལ་དུ་དཀྱིལ་འཁོར་བསྐྱེད་པ་སྤྲོས་ཤིང་བསྡུས་
ནས་དཀྱིལ་འཁོར་ལ་བཀོད་ཡན་ལག་བཞི་རྫོགས་མཆོད་བསྟོད་བདུད་རྩི་མྱང་
བའི་བར་དུ་བྱེད་པ་ཡིན་ལ། འདིར་བུ་སྟོན་རིན་པོ་ཆེས་མངལ་དུ་ཡང་ཡེ་ཤེས་
དགུག་བཞུག་དབང་བསྐུར། བདུད་རྩི་མྱང་བའི་བར་དུ་བྱེད་གསུང་བ་ནི་རྒྱ་གཞུང་
ཁུངས་ཐུབ་གང་ནས་ཀྱང་མ་བྱུང་ལ། མངལ་དུ་རྫོགས་པར་བསྐྱེད་ནས་རིམ་གྱིས་
སྤྲོ་བ་ཡང་འདི་ཡི་ལུགས་མ་ཡིན་པར་གོ་སྟེ། གཞུང་ཀུན་ཏུ་བསྐྱེད་པ་དང་སྤྲོ་བ་ལྷ་
རེ་རེ་ལ་སྦྱར་ནས་གསུངས་པའི་ཕྱིར་དང་། འདིའི་རྒྱལ་མཆོག་གཉིས་དང་རྣལ་
འབྱོར་གཉིས་ལ་སོགས་པ་ནི་དུས་འཁོར་ནས་འབྱུང་བའི་བརྡ་ཆད་ཡིན་ལ། དེར་
ཡང་རིམ་གྱིས་བསྐྱེད་ནས་རིམ་གྱིས་སྤྲོ་བ་རྒྱུ་མཚན་དང་བཅས་ནས་གསུངས་པའི་
-262-



འཇམ་པའི་རྡོ་རྗེའི་མངོན་པར་རྟོགས་པ་འདོད་རྒུའི་རྒྱ་མཚོ།
ཕྱིར་རོ། །དེ་བཞིན་དུ། ལྷ་ཕོ་རྣམས་ཀྱི་ཡུམ་དང་ལྷ་མོ་རྣམས་ཀྱི་ཡབ་ལ་རང་རང་
གི་མིང་དང་ངོས་འཛིན་ཟུར་དུ་མཛད་པ་ཡང་གཞུང་རྣམས་སུ་མི་འབྱུང་ཞིང་ལྷ་
གྲངས་མང་བ་ལ་སོགས་པའི་སྐྱོན་དུ་འགྱུར་བས། རྒྱ་གཞུང་ཀུན་ཏུ་རང་འོད་ཀྱི་
ཡབ་ཡུམ་དུ་གསུངས་ཤིང་། ལུགས་འདིའི་ལྷ་སྐུ་ལི་མ་མང་པོ་མཐོང་བ་ལ་ཡང་
དངོས་སུ་འཁྱུད་ཡུམ་མེད་པ་ཞེས་གཅིག་ཏུ་སྣང་བས་རང་འོད་ཀྱི་ཡབ་དང་ཡུམ་དུ་
རིགས་སོ། །རྡོ་རྗེ་གསུམ་བྱིན་གྱིས་རློབ་པའི་སྐབས་སུ་སྤྱི་བོ་ལ་སོགས་པའི་གནས་
སུ་འབྱུང་བཞིའི་གདན་མཛད་པའང་གཞུང་ཆེ་བ་རྣམས་སུ་མ་བྱུང་ཞིང་། ཀུན་ཏུ་
བཟང་མོར་ངལ་གསོ་བའི་སྐབས་དང་། རིན་ཆེན་རྡོ་རྗེས་བཟླས་པའི་སྐབས་སུ་
ཟུར་ཙམ་གསུངས་ཀྱང་རྡོ་རྗེ་གསུམ་དང་མ་འབྲེལ་ལོ། །ལྷ་རྣམས་ཀྱི་མཛད་པ་ལ།
ཀུན་བཟང་རང་དང་ཇོ་བོས་མཛད་པ་མ་སྦྱར་ཞིང་། བོད་དག་གིས་སྦྱར་བ་རྣམས་
ཀུན་ཏུ་བཟང་མོ། ཤཱནྟི་པ། རིན་ཆེན་རྡོ་རྗེ་སོགས་ཀྱིས་མགྲིན་གཅིག་ཏུ་གསུངས་པ་
རྣམས་དང་མ་མཐུན་ནོ། །སེམས་མ་དྲུག་གི་འབྱིན་སྔགས་ཇོ་བོས་འབྲུ་གསུམ་དང་
མཚན་སྔགས་སྤེལ་བ་ཡང་ཀུན་བཟང་གཉིས་དང་བཞི་བརྒྱ་ལྔ་བཅུ་པ་རྩ་འགྲེལ།
རིན་ཆེན་རྡོ་རྗེ་སོགས་ཀྱིས་ཡིག་འབྲུ་གསུམ་པོ་ཉིད་འབྱིན་སྔགས་སུ་གསུངས་པ་ད
ང་འགལ་ཞིང་། ཆོས་དབྱིངས་རྡོ་རྗེ་མའི་རིགས་བདག་མི་སྐྱོད་པར་མཛད་པའང་
གཞན་རྣམས་སུ་རྡོར་སེམས་ལ་བཤད་པ་དང་མ་མཐུན་ནོ། །དེས་ན་འདི་སྐད་ཅེས་
བྱ་སྟེ། རང་གི་ཐུགས་ཀའི་ཏིང་ངེ་འཛིན་སེམས་དཔའ་མཾ་ཡིག་ལས་འོད་ཟེར་
ཕྱོགས་བཅུར་འཕྲོས་པས། ཕྱོགས་བཅུའི་རྒྱལ་བ་ཡབ་ཡུམ་འཁོར་དང་བཅས་པ་
ཐམས་ཅད་ལྷ་བཅུ་དགུའི་དཀྱིལ་འཁོར་གྱི་རྣམ་པས་སྤྱན་དྲངས་པ་རྣམས་རང་གི་
ཞལ་ནས་ཞུགས་ཏེ་རྗེས་ཆགས་ཀྱི་མེས་བྱང་ཆུབ་ཀྱི་སེམས་སུ་ཞུ་བ་རྡོ་རྗེའི་ལམ་
-263-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ནས་ཡུམ་གྱི་པདྨར་བབས་པའི་ཐིག་ལེ་དྲི་མ་མེད་པའི་མཾ་ཡིག་དམར་སེར་གྱིས་
མཚན་ཞིང་བྱིན་གྱིས་བརླབས་པར་གྱུར། སངས་རྒྱས་ཐམས་ཅད་ཀྱི་རྡུལ་ཕྲ་རབ་ཏུ་
གྱུར་པའི་ཐིག་ལེ་ཡོངས་སུ་གྱུར་པ་ལས་རྟེན་དང་བརྟེན་པའི་དཀྱིལ་འཁོར་དུ་གྱུར་
པའི་གཞལ་ཡས་ཁང་གྲུ་བཞི་སྒོ་བཞི་པ་མཚན་ཉིད་ཐམས་ཅད་ཡོངས་སུ་རྫོགས་པ་
གདན་དང་བཅས་པར་གྲུབ་པའི་དབུས་ཀྱི་གདན་ལ་རྒྱལ་བ་མི་བསྐྱོད་རྡོ་རྗེ་སྐུ་
མདོག་སྔོན་པོ་རྟོགས་དཀར་དམར་བའི་ཞལ་གསུམ་ཕྱག་དྲུག་གི་དང་པོ་གཉིས་རང་
འོད་ཀྱི་རིག་མ་ལ་འཁྱུད་ཅིང་། ལྷག་མ་གཡས་གཉིས་ཁྲོ་བོའི་རྡོ་རྗེ་རྣོན་པོ་རྩེ་ལྔ་པ་
དང༌ རལ་གྲི། གཡོན་གཉིས་ རིན་པོ་ཆེ་དང་པདྨ་འཛིན་པ། རང་གི་ཐུགས་ཀར་
དྲངས༑ བཛྲ་དྷིཀ་ཐུགས་ཀ་ནས་ཕྱིར་ཕྱུང་། ཕྱོགས་བཅུའི་ཞིང་དུ་སྤྲུལ་པ་དཔག་ཏུ་
མེད་པ་འཕྲོས། ཆོས་ཀྱི་འཁོར་ལོ་སྐོར་བ་ལ་སོགས་པ་སངས་རྒྱས་ཀྱི་མཛད་པ་
ཐམས་ཅད་མཛད། ཁྱད་པར་དུ་སེམས་ཅན་རྣམས་ཀྱི་ཞེ་སྡང་སྦྱངས་ཤིང་རྣམ་ཤེས་
ཀྱི་ཕུང་པོ་གནས་འགྱུར་ཏེ་ཐུགས་རྡོ་རྗེ་དང་ཆོས་དབྱིངས་ཡེ་ཤེས་ལ་བཀོད་ནས་
སླར་འདུས་ཏེ་རང་ཉིད་ལ་ཐིམ་པར་གྱུར། ཤར་དུ་རྣམ་སྣང་དཀར་པོ་དཀར་ནག་
དམར་པའི་ཞལ་གསུམ་ཕྱག་དྲུག་གི་དང་པོ་རང་འོད་ཀྱི་ཡུམ་ལ་འཁྱུད་ཅིང་། ལྷག་
མ་གཡས་གཉིས་འཁོར་ལོ་དཀར་པོ་རྩིབས་བརྒྱད་པ་དང་རལ་གྲི། གཡོན་གཉིས་
རིན་པོ་ཆེ་དང་པདྨ་འཛིན་པ། རང་གི་ཐུགས་ཀར་དྲངས། ཛི་ན་ཛིཀ་ཐུགས་ཀ་ནས་
ཕྱིར་ཕྱུང་ཕྱོགས་བཅུའི་ཞིང་དུ་སྤྲུལ་པ་དཔག་ཏུ་མེད་པ་འཕྲོས། ཆོས་ཀྱི་འཁོར་ལོ་
བསྐོར་བ་ ལ་ སོགས་ སངས་ རྒྱས་ ཀྱི་མཛད་པ་ཐམས་ཅད་མཛད། ཁྱད་པར་དུ་
སེམས་ཅན་རྣམས་ཀྱི་གཏི་མུག་སྦྱངས་ཤིང་གཟུགས་ཀྱི་ཕུང་པོ་གནས་གྱུར་ཏེ། སྐུ་
རྡོ་རྗེ་དང་མེ་ལོང་ལྟ་བུའི་ཡེ་ཤེས་ལ་བཀོད་ནས། སླར་འདུས་ཏེ་ཕྱིའི་གཞལ་ཡས་
-264-



འཇམ་པའི་རྡོ་རྗེའི་མངོན་པར་རྟོགས་པ་འདོད་རྒུའི་རྒྱ་མཚོ།
ཁང་གི་ལིང་ཚེ་དགུའི་ཤར་དུ་ཟླ་གདན་ལ་འཁོད། དེ་བཞིན་དུ་སྦྱར་ཏེ། ལྷོར་རིན་
འབྱུང་ནམ་སྙིང་ལྟ་བུ་རིན་པོ་ཆེ་ལྗང་ཁུ་ཆ་དགུ་པ་འཛིན་པ། རཏྣ་དྷིཀ་ཁྱད་པར་དུ་
སེམས་ཅན་རྣམས་ཀྱི་ང་རྒྱལ་སྦྱངས་ནས་ཚོར་བའི་ཕུང་པོ་གནས་གྱུར་ཡོན་ཏན་རྡོ་
རྗེ་དང་མཉམ་པ་ཉིད་ཀྱི་ཡེ་ཤེས་ལ་བཀོད། ལྷོར་ཉི་གདན་ལ་འཁོད། ནུབ་ཏུ་འོད་
དཔག་མེད་འཇིག་རྟེན་དབང་ཕྱུག་ལྟ་བུ་པད་མ་དམར་པོ་འདབ་མ་བརྒྱད་པ་འཛིན་
པ༑ ཨཱ་རོ་ལི་ཀ ཁྱད་པར་དུ་འདོད་ཆགས་སྦྱངས་ནས་འདུ་ཤེས་ཀྱི་ཕུང་པོ་གནས་
གྱུར་ཏེ། གསུང་རྡོ་རྗེ་དང་སོ་སོར་རྟོག་པའི་ཡེ་ཤེས་ལ་བཀོད། ནུབ་ཏུ་ཉི་གདན་ལ་
འཁོད༑ བྱང་དུ་དོན་གྲུབ་སྒྲིབ་སེལ་ལྟ་བུ་རལ་གྲི་སྔོན་པོ་འོད་འཕྲོ་བ་འཛིན་པ།
པྲཛྙཱ་དྷཱིཀ ཁྱད་པར་དུ་ཕྲག་དོག་སྦྱངས་ནས་འདུ་བྱེད་ཀྱི་ཕུང་པོ་གནས་གྱུར་ཏེ།
ཕྲིན་ལས་རྡོ་རྗེ་དང་བྱ་བ་གྲུབ་པའི་ཡེ་ཤེས་ལ་བཀོད། བྱང་དུ་ཉི་གདན་ལ་འཁོད།
དེ་བཞིན་དུ་སྤྱི་མཛད་བཞག་ནས་གཞནཐམས་ཅད་སྦྱོར་ལུགས་འདྲ་བར་བྱས་ཏེ།
རང་འོད་ཀྱི་ཡབ་ལ་ཞེས་སྦྱར་ནས། ཤར་ལྷོར་སྤྱན་མ་དཀར་མོ་རྣམ་སྣང་ལྟ་བུ། མོ་
ཧ་ར་ཏི། སེམས་ཅན་རྣམས་གྱི་སའི་ཁམས་ཀྱི་དྲི་མ་སྦྱངས་ཏེ་རྣམ་པར་ཐར་པའི་སྒོ་
སྟོང་པ་ཉིད་དང་སྙིང་རྗེ་ཚད་མེད་མངོན་དུ་བྱས། ཐབས་ཀྱི་ཕར་ཕྱིན་དང་ས་བདུན་
པ་རིང་དུ་སོང་བ་ལ་བཀོད། ཤར་ལྷོར་ཟླ་གདན་ལའོ། །ལྷོ་ནུབ་ཏུ་མཱ་མ་ཀཱི་སྔོན་མོ་
ཕྱག་རྡོར་ལྟ་བུ་ལ། རྡོ་རྗེའི་གནས་སུ་ཨུཏྤལ་དམར་པོ་འཛིན་པ། དྭེ་བ་ར་ཏི། ཆུའི་
ཁམས་མཚན་མ་མེད་པ་དང་། བྱམས་པ་ཚད་མེད་པ་དང་། སྨོན་ལམ་གྱི་ཕར་ཕྱིར།
ས་བརྒྱད་པ་མི་གཡོ་བ། ལྷོ་ནུབ་ཏུ་ཟླ་གདན་ལ། ནུབ་བྱང་དུ་གོས་དཀར་མོ་འོད་
དཔག་མེད་ལྟ་བུ་ལ། རཱ་ག་ར་ཏི། མེའི་ཁམས། སྨོན་པ་མེད་པ། དགའ་བ་ཚད་
མེད་པ། སྟོབས་ ཀྱི་ ཕར་ ཕྱིན། ས་དགུ་པ་ལེགས་པའི་བློ་གྲོས། ནུབ་བྱང་དུ་ཟླ་
-265-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
གདན༑ བྱང་ཤར་དུ་སྒྲོལ་མ་སེར་མོ་རིན་འབྱུང་ལྟ་བུ་ལ། རིན་པོ་ཆེའི་གནས་སུ་
ཨུཏྤ་ལ་སེར་པོ། བཛྲ་ ར་ཏི། རླུང་གི་ཁམས། མངོན་པར་འདུ་མི་བྱེད་པ། བཏང་
སྙོམས་ཚད་མེད། ཡེ་ཤེས་ཀྱི་ཕར་ཕྱིན། ས་བཅུ་པ་ཆོས་ཀྱི་སྤྲིན། བྱང་ཤར་དུ་ཟླ་
གདན་ལ་འཁོད། དེ་བཞིན་དུ་རིམ་པ་གཉིས་པའི་ཤར་ལྷོར་གཟུགས་རྡོ་རྗེ་མ་རྣམ་
སྣང་ལྟ་བུ་ལ། འཁོར་ལོའི་གནས་སུ་མེ་ལོང་དམར་པོ་ཨོ་ཨཱ༔ཧཱུྃ། རང་གི་ཐུགས་ཀ་
ནས་ཕྱིར་ཕྱུང་ཕྱོགས་བཅུའི་ཞིང་དུ་སྤྲུལ་པ་དཔག་ཏུ་མེད་པ་འཕྲོས། སེམས་ཅན་
རྣམས་ཀྱི་གཟུགས་ཀྱི་སྐྱེ་མཆེད་དང་སེར་སྣ་སྦྱངས་ཏེ་སྦྱིན་པའི་ཕར་ཕྱིན་དང་ས་
དང་པོ་རབ་ཏུ་དགའ་བ་ལ་བཀོད་ནས་སླར་འདུས་ཏེ་རིམ་པ་གཉིས་པའི་ཤར་ལྷོར་
ཟླ་གདན་ལ་མཁོད། དེ་བཞིན་དུ་སྦྱར་ཏེ། ལྷོ་ནུབ་ཏུ་སྒྲ་རྡོ་རྗེ་མ། མི་སྐྱོད་པ་ལྟ་བུ་
ལ༑ རྡོ་རྗེའི་གནས་སུ་པི་ཝང་སྡོན་པོ། ཨོཾ་ཨཱ༔ཧཱུྃ་སྒྲའི་སྐྱེ་མཆེད་དང་འཆལ་ཚུལ་དག་
ཚུལ་ཁྲིམས་ཀྱི་ཕར་ཕྱིན་དང་། ས་གཉིས་པ་དྲི་མ་མེད་པ། ལྷོ་ནུབ་ཏུ་ཟླ་གདན།
ནུབ་བྱང་དུ་དྲི་རྡོ་རྗེ་མ་རིན་འབྱུང་ལྟ་བུ་ལ་རིན་པོ་ཆེའི་གནས་སུ་དྲིའི་དུང་ཆོས་སེར་
པོ༑ ཨོཾ་ཨཱཧཱུཾ། དྲིའི་སྐྱེ་མཆེད་དང་ཁོང་ཁྲོ། བཟོད་པའི་ཕར་ཕྱིན་དང་ས་གསུམ་པ་
འོད་བྱེད་པ། ནུབ་བྱང་དུ་ཟླ་གདན། བྱང་ཤར་དུ་རོ་རྡོ་རྗེ་མ་དམར་མོ་འོད་དཔག་
མེད་ལྟ་བུ་ལ། པད་མའི་གནས་སུ་རོའི་སྣོད་དམར་པོ། ཨོཾ་ཨཱཧཱུཾ། རོའི་སྐྱེ་མཆེད་
དང་ལེ་ལོ། བརྩོན་འགྲུས་ཀྱི་ཕར་ཕྱིན་དང་ས་བཞི་པ་འོད་འཕྲོ་བ། བྱང་ཤར་དུ་ཟླ་
གདན་ལ། ཤར་སྒོའི་གཡས་སུ་རེག་བྱ་རྡོ་རྗེ་མ་ལྗང་ཁུ་དོན་གྲུབ་ལྟ་བུ་ལ། རལ་
གྲིའི་གནས་སུ་གོས་ཁ་དོག་སྣ་ཚོགས་པ། ཨོཾ་ཨཱཧཱུཾ། རེག་བྱའི་སྐྱེ་མཆེད་དང་རྣམ་
གཡེང་༑ བསམ་གཏན་གྱི་ཕར་ཕྱིན་དང་ས་ལྔ་པ་སྦྱང་དཀའ་བ། ཤར་སྒོའི་གཡས་
སུ་ཟླ་གདན་ལ། ཤར་སྒོའི་གཡོན་དུ་ཆོས་དབྱིངས་རྡོ་རྗེ་མ་དཀར་མོ་རྡོ་རྗེ་སེམས་
-266-



འཇམ་པའི་རྡོ་རྗེའི་མངོན་པར་རྟོགས་པ་འདོད་རྒུའི་རྒྱ་མཚོ།
དཔའ་ལྟ་བུ་ལ། རྡོ་རྗེའི་གནས་སུ་ཆོས་ཀྱི་འབྱུང་གནས་དཀར་པོ། ཨོཾ་ཨཱཧཱུཾ། ཆོས་
ཀྱི་སྐྱེ་མཆེད་དང་ཤེར་འཆལ། ཤེས་རབ་ཀྱི་ཕར་ཕྱིན་དང་ས་དྲུག་པ་མངོན་དུ་གྱུར་
པ༑ ཤར་སྒོའི་གཡོན་དུ་ཟླ་གདན་ལ་འཁོད། དེ་ཐམས་ཅད་ཀྱང་ཞབས་གཉིས་རྡོ་
རྗེའི་སྐྱིལ་མོ་དཀྲུང་གིས་བཞུགས་ཤིང་། དབུ་སྐྲ་རལ་པའི་ཅོད་པན་ཤིན་ཏུ་མཛེས་
པ༑ ཞལ་རེ་རེ་ལ་ཤིན་ཏུ་ཞི་པའི་སྤྱན་གཉིས་གཉིས་དང་ལྡན་ཞིང་བརྒྱད་གཉིས་
ལོན་པའི་ཉམས་དང་ལྡན་པ། སྒེག་ཅིང་འཛུམ་པའི་རྣམ་འགྱུར་གྱིས་བདེ་བ་ཆེན་
པོའི་ལོངས་སྤྱོད་ལ་ལྷག་པར་རོལ་བ། ཉི་ཟླའི་འོད་ཟེར་རབ་ཏུ་འབར་ཞིང་སིལ་
སིལ་གྱི་ཞེས་པ་ནས། ལྷའི་དར་སྣ་ཚོགས་ཀྱི་ན་བཟའ་བསྣམས་ཤིང་རྣམ་སྣང་དང་
ལྷ་མོ་ཐམས་ཅད་ཟླ་བའི་འོད་འཕྲོ་བ། གཤེགས་པ་གཞན་གསུམ་ཉི་མའི་འོད་འཕྲོ་
བའོ༑ ༑དེ་བཞིན་དུ་ངག་འདོན་སྔར་བཞིན་སྦྱར་ཏེ། ཤར་སྒོར་གཤིན་རྗེ་གཤེད་
ནག་པོ་མི་བསྐྱོད་པ་ལྟ་བུ་ལ། རྡོ་རྗེའི་གནས་སུ་རྡོ་རྗེ་ཐོ་བ། ཡ་མཱནྟཀྲྀ་ཏ་སེམས་
ཅན་རྣམས་ཀྱི་མི་དད་པ་དང་། ཕུང་པོའི་བདུད་དང་ཤེས་བྱའི་སྒྲིབ་པ་དང་འཇིག་
ཚོགས་ལ་ལྟ་བ་ཐམས་ཅད་སྦྱངས་ཏེ་དད་པའི་དབང་པོ་དང་ཆོས་ཀྱི་བདག་མེད་ཀྱི་
ལྟ་བ་ལ་བཀོད་ནས་སླར་འདུས་ཏེ་ཤར་སྒོར་ཉི་གདན་ལ་འཁོད། ལྷོ་སྒོར་ཤེས་རབ་
མཐར་བྱེད་དཀར་པོ་རྣམ་སྣང་ལྟ་བུ་ལ། འཁོར་ལོའི་གནས་སུ་རྡོ་རྗེ་དབྱུག་པ་
འཛིན་པ། པྲཛྙཱནྟ་ཀྲྀ་ཏ། ལེ་ལོ་དང་ཉོན་མོངས་པའི་བདུད་དང་ཉོན་མོངས་པའི་
སྒྲིབ་པ་དང་བདག་ཏུ་ལྟ་བ་ཐམས་ཅད་སྦྱངས་ཏེ། བརྩོན་འགྲུས་ཀྱི་དབང་པོ་དང་
གང་ཟག་གི་བདག་མེད་པའི་ལྟ་བ་ལ་བཀོད། ལྷོ་སྒོར་ཉི་གདན། ནུབ་སྒོར་པད་མ་
མཐར་བྱེད་འོད་དཔག་མེད་ལྟ་བུ་ལ། པད་མའི་གནས་ སུ་པདྨ་ཉིད་འཛིན་པ།
པདྨནྟ་ཀྲྀཏ། བརྗེད་ངས་དང་འཆི་བདག་གི་བདུད་དང་། སྐྱོ་བའི་སྒྲིབ་པ་དང་མཐར་
-267-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
འཛིན་པའི་ལྟ་བ་ཐམས་ཅད་སྦྱངས་ཏེ་དྲན་པའི་དབང་པོ་དང་དབུ་མའི་ལྟ་བ་ལ་
བཀོད་༑ ནུབ་སྒོར་ཉི་གདན་ལ། བྱང་སྒོར་བགེགས་མཐར་བྱེད་ནག་པོ་མི་བསྐྱོད་པ་
ལྟ་བུ་ལ་རྡོ་རྗེའི་གནས་སུ་རྡོ་རྗེ་ནག་པོ་ཁ་གྱེས་པ་འཛིན་པ། བིགྷནྟ་ཀྲྀ་ཏ། རྣམ་
གཡེང་དང་། ལྷའི་བུའི་བདུད་དང་། ལས་ཀྱི་སྒྲིབ་པ་དང་ལོག་པར་ལྟ་བ་ཐམས་
ཅད་སྦྱངས་ཏེ་ཏིང་ངེ་འཛིན་གྱི་དབང་པོ་དང་ཡང་དག་པའི་ལྟ་བ་ལ་བཀོད་ནས་
སླར་འདུས་ཏེ་བྱང་སྒོར་ཉི་གདན་ལ་འཁོད། ཁྲོ་བོ་བཞི་པོ་ཐམས་ཅད་ཀྱང་དབུ་སྐྲ་
དམར་སེར་གྱེན་དུ་རྗེས་ཤིང་སྨིན་མ་དང་། སྨ་ར་དམར་སེར་རབ་ཏུ་འབར་བ།
ཞལ་རེ་རེའང་དམར་ལ་ཟླུམ་པའི་སྤྱན་གསུམ་གསུམ་དང་ལྡན་ཞིང་མཆེ་བ་རྣོན་པོ་
བཞི་བཞི་བཙིགས་པ། ཧ་ཧའི་གད་རྒྱངས་དྲག་པོ་སྒྲོགས་ཤིང་བཞིན་ཤིན་ཏུ་འགྱུར་
པའི་ཁྲོ་གཉེར་ཅན། གསུས་ཁྱིམ་ཆེ་ཞིང་གསུས་པ་འཕྱང་བ། རིན་པོ་ཆེའི་རྒྱན་སྣ་
ཚོགས་པས་བརྒྱན་ཅིང་སྟག་གི་ལྤགས་པའི་ཤམ་ཐབས་ཅན། སྦྲུལ་མཐའ་ཡས་
སྔོན་པོས་དབུ་སྐྲ་བཅིངས་ཤིང་། འཇོག་པོ་དམར་པོས་རྣ་རྒྱན་བྱས་པ། རིགས་ལྡན་
ཁྲ་བོས་དཔུང་པ་ལ་བརྒྱན་ཅིང་པད་མ་དཀར་པོས་མགུལ་རྒྱན་བྱས་པ། དུང་སྐྱོང་
སེར་པོས་ལག་གདུབ་བྱས་ཤིང་། སྟོབས་རྒྱུ་ལྗང་ཁུས་མཆོད་ཕྱིར་ཐོགས་བྱས་པ།
ནོར་རྒྱས་ཀྱི་བུ་བདུད་རྩིའི་ཁ་དོག་ལྟ་བུས་སྐེ་རགས་བྱས་ཤིང་པདྨ་ཆེན་པོ་དཀར་
པོས་རྐང་གདུབ་བྱས་པ། སྐུ་ལས་སྐྱེས་པའི་ཡེ་ཤེས་ཀྱི་མེ་རབ་ཏུ་འབར་བའི་དབུས་
ན་གདུག་པ་ཅན་ཐམས་ཅད་ཚར་གཅོད་པའི་འཕྲིན་ལས་ལ་བརྩོན་པས་གཡོན་རྐྱང་
གི་སྟབས་ཀྱིས་བཞུགས་པའོ། །གཞལ་ཡས་ཁང་རང་གི་ཐུགས་ཀར་དྲངས། ཨོ་
ཨཱཧཱུྃ་ཐུགས་ཀ་ནས་ཕྱིར་ཕྱུང་། ཕྱོགས་བཅུར་འཕྲོས། སྣོད་ཀྱི་འཇིག་རྟེན་གྱི་ཉེས་
སྐྱོན་སྦྱངས་ནས་དག་པའི་ཞིང་དུ་བྱས། སླར་འདུས་ནས་གཞལ་ཡས་ཁང་ལ་ཐིམ།
-268-



འཇམ་པའི་རྡོ་རྗེའི་མངོན་པར་རྟོགས་པ་འདོད་རྒུའི་རྒྱ་མཚོ།
འདི་གཞན་རྣམས་ནས་མ་མཛད་ནའང་། འདི་སྐྱེད་ཕྱིན་ཆད་འབྱིན་པའང་རིགས་
པས་འཐོབ་བོ། །སླར་ཡང་རང་གི་ཐུགས་ཀའི་མཾ་ཡིག་ལས་འོད་ཟེར་འཕྲོས་པས།
ཇི་ལྟར་བསྒོམས་པ་དང་འདྲ་བའི་ཡེ་ཤེས་པ་ལྷ་བཅུ་དགུའི་དཀྱིལ་འཁོར་རྟེན་དང་
བརྟེན་པར་བཅས་པ་སྤྱན་དྲངས་ཏེ་ཤར་སྒོའི་ཐད་ཀྱི་ནམ་མཁར་འཁོད། ཨོཾ་ཡ་མཱནྟ་
ཀྲྀ་ཏ་ཧཱུཾ། ཨོཾ་པྲཛྙཱནྟ་ཀྲྀ་ཏ་ཧཱུཾ། ཨོཾ་པདྨནྟཀྲྀཏ་ཧཱུཾ། ཨོཾ་བིགྷཱནྟ་ཀྲྀ་ཏ་ཧཱུྃ་ཡེ་ཤེས་པའི་ཕྱི་
འབྲང་གི་བགེག་རྣམས་སྐྲད། སླར་ཡང་ཐུགས་ཀའི་མཾ་ལས་སྤྲུལ་པའི་མཆོད་པའི་
ལྷ་མོ་རྣམས་ཀྱིས་བདུད་རྩི་ལྔ་དང་མེ་ཏོག་དཀར་པོས་བརྒྱན་པའི་མཆོད་པ་དུ་མས་
མཆོད་པར་གྱུར། ཨོཾ་སརྦ་ཏ་ཐཱ་ག་ཏ་ཨབྷཾ་ནས། ཤཔྟ་པྲ་ཏཱིཙྪ་སྭཱཧཱ། ཨོཾ་ཡ་མཱནྟ ་
ཀྲྀཏ་ཛགཤིན་རྗེ་མཐར་བྱེད་ཀྱི་ཛདམར་པོའི་འོད་ཟེར་གྱིས་དཀྱིལ་འཁོར་ནང་དུ་
སྤྱན་དྲངས། ཨོཾ་པྲཛྙཱཏྟ་ཀྲྀ་ཏ་ཧཱུཾ། ཤེས་རབ་མཐར་བྱེད་ཀྱི་ཧཱུྃ་ནག་པོའི་འོད་ཟེར་
གྱིས་རྟེན་དང་བརྟེན་པའི་དཀྱིལ་འཁོར་ལ་བཅུག ཨོ་པདམཱནྟ་ཀྲྀཏ་ཐཾ། པད་མ་
མཐར་བྱེད་ཀྱི་བཻ་སེར་པོའི་འོད་ཟེར་གྱིས་དབྱེར་མེད་དུ་བཅིངས། ཨོཾ་བིགྷན་ཀྲྀ་ཏ་
ཧོ༑ བགེགས་མཐར་བྱེད་ཀྱི་ཧོ༔ དཀར་པོའི་འོད་ཟེར་གྱིས་ཡེ་ཤེས་ཀྱི་ངོ་བོར་
གྱུར་ཏེ་བདེ་སྟོང་གིས་མཉེས་པར་གྱུར། དེ་རྣམས་ནི་རྒྱུ་མཐུན་གྱི་འབྲས་བུ་དང་བ་
སྙེན་པའི་ཡན་ལག་ཆེན་པོའོ། །དེ་ནས་འཁོར་གྱི་ལྷ་ཐམས་ཅད་ཀྱི་མིག་གཉིས་སུ་
ཟླ་བ། ཞེས་པ་ནས། ན་བཟས་ཀུན་ནས་ཀླུབས་པའོ། །ཞེས་པའི་བར་སྔར་བཞིན་
བྱ་སྟེ། ཉིར་སྒྲུབ་སོགས་ཆེན་པོའོ། །དེ་ནས་ལྷ་ཐམས་ཅད་ཀྱི་ནུ་མ་གཉིས་ཀྱི་ཞེས་
པ་ནས་སྔགས་ཚན་གསུམ་བརྗོད་པའི་བར་ཡུམ་གྱི་ཇི་ལྟ་བ་བཞིན་དུ་བྱ་སྟེ་སྒྲུབ་པ་
སོགས་ཆེན་པོའོ། །དེ་ནས་འཁོར་རྣམས་ལ་སེམས་དཔའ་གསུམ་རྩེགས་ནི་མ་
གསུངས་སོ། །དེའི་ཕྱིར། རང་གི་ཡེ་ཤེས་སེམས་དཔའི་ཐུགས་ཀའི་མཾ་ཡིག་དམར་
-269-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
སེར་ལས་འོད་ཟེར་ཕྱོགས་བཅུར་འཕྲོས་པས། དབང་གི་ལྷ། ཞེས་པ་ནས། ཆུ་ལྷག་
མ་སྤྱི་གཙུག་ཏུ་ཡོངས་སུ་གྱུར་པ་ལས། རྣམ་སྣང་སོགས་དེ་བཞིན་གཤེགས་པ་བཞི་
དང་༑ མཱ་མ་ཀཱི། སྒྲ་རྡོ་རྗེ་མ། ཤེས་རབ་མཐར་བྱེད་བགེགས་མཐར་བྱེད་རྣམས་ལ་
མི་སྐྱོད་པ། སྤྱན་མ་གཟུགས་རྡོ་རྗེ་མ། གཤིན་རྗེ་གཤེད་རྣམས་ལ་རྣམ་སྣང་། དྲི་རྡོ་
རྗེ་མ་ལ་རིན་བྱུང་། གོས་དཀར་མོ་ལ་རོ་རྡོ་རྗེ་མ། པདྨ་མཐར་བྱེད་རྣམས་ལ་འོད་
དཔག་མེད། །སྒྲོལ་མ་དང་རེག་བྱ་རྡོ་རྗེ་ལ་དོན་གྲུབ། ཆོས་དབྱིངས་རྡོ་རྗེ་མ་ལ་རྡོ་
རྗེ་སེམས་དཔས་དབུ་བརྒྱན་ཅིང་། སྐྱེ་མཆེད་སྐུ་གསུང་ཐུགས་ཀྱི་ལྷ་རྣམས་ལའང་
རང་རང་གི་བདག་པོ་རྣམས་ཀྱིས་དབུ་བརྒྱན་པར་གྱུར། ཞེས་བརྗོད་དོ། །སྤྲོ་ན་དེ་
རྣམས་ལའང་སྔར་ལྟར་རྒྱས་པར་བརྗོད་དོ། །དེ་ནི་སྒྲུབ་ཆེན་སོགས་ཆེན་པོའོ། །དེ་
ནས་མཆོད་བསྟོད་བྱ་བ་ནི། རང་གི་ཐུགས་ཀའི་མཾ་ལས་འོད་ཟེར་ཕྱོགས་བཅུར་
འཕྲོས་པས། འཇིག་རྟེན་གྱི་ཁམས་ཀྱི་འདོད་པའི་ཡོན་ཏན་དང་མཆོད་པའི་ཡོ་བྱད་
ཐམས་ཅད་བཀུགས་སྟེ། རང་གི་ལུས་ལ་ཞུགས་པ་བྱང་ཆུབ་ཀྱི་སེམས་སུ་གྱུར་ཏེ།
རྡོ་རྗེའི་ལམ་ནས་ཡུམ་གྱི་པདྨར་བབས་པའི་ཐིག་ལེ་བཅུར་གྱུར་པ་རྣམས་ཡོངས་སུ་
གྱུར་པ་ལས། ལཾ་མཾ་པཾ་ཏཾ་ཛ་ཧཱུཾ་བཾ་ཧོ༔ཁཾ་རཾ་རྣམས་སུ་གྱུར། དེ་རྣམས་ལས་འོད་
ཟེར་འཕྲོས་པས་ལྷ་མོ་བཅུ་ཕྲག་དཔག་ཏུ་མེད་པ་སྤྱན་དྲངས་ཏེ། དེ་རྣམས་ལ་ཐིམ་
པ་ཡོངས་སུ་གྱུར་པ་ལས་སྤྱན་མ་ནས་ཆོས་དབྱིངས་རྡོ་རྗེ་མའི་བར་གྱི་ལྷ་མོ་བཅུ་པོ་
གཟུགས་དང་ལང་ཚོ་ལ་སོགས་པའི་ཡོན་ཏན་ཐམས་ཅད་ཀྱིས་བརྒྱན་པ། མཆོད་
རྫས་དཔག་ཏུ་མེད་པ་ཐོགས་ཏེ་ཡུལ་སྣང་སྒྱུ་མ་ལྟར་ཤེས་པའི་སྒོ་ནས། རྒྱལ་བ་
ཐམས་ཅད་མཉེས་པར་བྱེད་པ་རྣམས་ཕྱིར་འཕྲོས་ཏེ། མཆོད་པ་རྣམས་ཀྱིས་མཆོད་
པར་གྱུར། ཚིག་བཅད་དང་བཅས་པའམ་མེད་ཀྱང་རུང་སྟེ། ཨོ་བྷ་ག་ཝཱན་མཉྫབཛྲ་
-270-



འཇམ་པའི་རྡོ་རྗེའི་མངོན་པར་རྟོགས་པ་འདོད་རྒུའི་རྒྱ་མཚོ།
དེ་བ་ཙཀྲ་མཎྜལ་ས་པ་རི་ཝཱ་ར་ཨརྒྱུ་པཱུ་ཛ་མེ་གྷ་སོགས་ནས། དྷརྨ་དྷཱ་ཏུའི་བར་སྔར་
བཞིན་དུ་བརྗོད་ད། ཀུན་བཟང་དུ། ཐ་དད་ཀུན་ཏུ་རྟོག་ལས་ངེས་གྲོལ་བྱ། །ཞེས་
གསུངས་པ་ལྟར་མཆོད་བྱ་མཆོད་བྱེད་སོགས་སུ་འཛིན་པའི་འཁོར་གསུམ་གྱི་རྟོག་
པ་ཐམས་ཅད་སྤངས་ནས་རྒྱལ་བ་ཐམས་ཅད་ཀྱི་ང་རྒྱལ་བཟུང་སྟེ། ཨོཾ་སརྦ་ཏ་ཐཱ་ག་
ཏ་པཱུ་ཛ་བཛྲ་སྭ་བྷ་ཝ་ཨཱཏྨ་ཀོཉ་ཧཾ། མཆོད་པའི་ལྷ་མོ་དང་བཅས་པའི་དཀྱིལ་འཁོར་
པ་ཐམས་ཅད་ཀྱིས་བསྟོད་བྱ་བསྟོད་བྱེད་སྒྲ་བརྙན་ལྟར་ཤེས་པའི་སྒོ་ནས་གྱུར།།
ཞེས་བརྗོད་ལ་དྲིལ་སྟབས་དང་བཅས་ཏེ། མི་བསྐྱོད་རྡོ་རྗེ་ཡེ་ཤེས་ཆེ། །རྡོ་རྗེ་
དབྱིངས་ནི་མཁས་པ་ཆེ། །རྡོ་རྗེ་གསུམ་མཆོག་དཀྱིལ་འཁོར་གསུམ། །གསང་བའི་
དབྱིངས་ལ་ཕྱག་འཚལ་ལོ། །རྣམ་པར་སྣང་མཛད་དག་པ་ཆེ། །རྡོ་རྗེ་ཞི་བ་དགའ་བ་
ཆེ་༑ ༑རང་བཞིན་འོད་གསལ་མཆོག་གི་མཆོག །སྟོན་པ་རྡོ་རྗེ་ཕྱག་འཚལ་ལོ། །
རིན་ཆེན་རྒྱལ་པོ་རབ་ཏུ་ཟབ། །རྡོ་རྗེ་མཁའ་འདྲ་དྲི་མ་མེད། །རང་བཞིན་དག་པ་
གོས་པ་མེད། །རྡོ་རྗེ་སྐུ་ལ་ཕྱག་འཚལ་ལོ། །རྡོ་རྗེ་དཔག་མེད་རྒྱལ་པོ་ཆེ། །མི་རྟོག་
ནམ་མཁའ་རྡོ་རྗེ་འཛིན། །འདོད་ཆགས་ཕ་རོལ་ཕྱིན་པ་བརྙེད། །རྡོ་རྗེ་གསུང་ལ་
ཕྱག་འཚལ་ལོ། །མདོན་ཡོད་རྡོ་རྗེ་རྫོགས་ སངས་རྒྱས། །བསམ་པ་ཐམས་ཅད་
རྫོགས་མཛད་པ། །དག་པ་ཇོ་བོ་ཉིད་ལས་བྱུང་། །རྡོ་རྗེ་སེམས་དཔའ་ཕྱག་འཚལ་
ལོ༑ ༑ཞེས་ སོགས་ དང་། དཔལ་ ལྡན་ མི་ཤེས་ ཀུན་ སྤངས་སོགས་ ཀྱིས་བསྟོད།།
ནང་མཆོད་བྱིན་གྱིས་བརླབས་པ་ཡོད་ན་དེའམ། མེད་ན་སྐབས་འདིར་བྱིན་གྱིས་
བརླབས་ཏེ། གཡོན་པའི་མཐེབ་སྲིན་གྱིས་ གཡོན་ནས་ གཡས་ སུ་ ལན་ གསུམ་
དཀྲུག་ཏེ། དབུས་ནས་བླངས་ལ། དང་པོར་རྩ་བའི་བླ་མ་དང་། དེ་རྗེས་བརྒྱུད་པའི་
བླ་མ་རྣམས་ཀྱི་མཚན་ལ་འབྲུ་གསུམ་བཏགས་ཏེ་སྨིན་མཚམས་ཡན་ཆོད་ཀྱི་ཐད་དུ་
-271-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
གཏོར༑ དེ་རྗེས་བཛྲ་དྷཱི་ཀ་ཨོཾ་ཨཱཧཱུྃ། མཉྫ་བཛྲ་ཨོཾ་ཨཱཧཱུྃ་བཞིན་དུ་འབྱིན་སྔགས་སུ་
བཤད་པའི་མཚན་སྔགས་རྣམས་དང་། སེམས་མ་དྲུག རཱུ་པ། ཤསྡ། གནྟ། ར་ས།
སྤྱན༑ དྷརྨ་དྷཱ་ཏུ་རྣམས་ལ་བཛྲ་བཏགས་པའི་འཇུག་ཏུ་འབྲུ་གསུམ་བཏགས་ལ་སྙིང་
ཁའི་ཐད་དུ་གཏོར། དེ་བཞིན་དུ་ཡི་དམ་གཞན་ལ་འབུལ་ནའང་དེ་བཞིན་དུ་བྱ་སྟེ་
ལག་པ་ཁ་གྱེན་དུ་ཕྱོགས་པས་དབུལ། ཕྱོགས་སྐྱོང་དང་ཞིང་སྐྱོང་དང་གཞི་བདག་
དང་རིགས་དྲུག་སོགས་ལ་ལག་པ་ཁ་འོག་ཏུ་ཕྱོགས་པས་ལྟེ་བ་མན་ཆད་ཀྱི་ཐད་
སོར་དབུལ་བར་བྱ་ཞིང་། རང་གི་ཀྱང་ལྕེ་རྩེ་སྨིན་མཚམས་སྤྱི་བོ་རྣམས་སུ་རེག་
ཅིང་༑ ལྕེ་ཐོག་ཏུ་བཞག་ལ་མྱང་ཏེ། ང་རྒྱལ་འཛིན་ན། གོང་གི་པཱུ་ཛའི་གནས་སུ་ཨ་
མྲྀ་ཏ་གཞུག གོང་དུ་བསྟོད་པ་ལ་ང་རྒྱལ་འཛིན་ནའང་སཱུ་ཏི་གཞུག་གོ །དེ་ཡན་
ཆད་ནི་དཀྱིལ་འཁོར་རྒྱས་པར་བསྒོམས་ནས་གཞན་དོན་གཙོ་བོར་བྱེད་པ་དཀྱིལ་
འཁོར་རྒྱལ་མཆོག་གི་ཏིང་ངེ་འཛིན་ཞེས་བྱའོ། །
གསུམ་པ་ཐིག་ལེའི་རྣལ་འབྱོར་ནི། འདི་དང་ཕྲ་མོའི་རྣལ་འབྱོར་གཉིས་ལ་
རིན་ཆེན་རྡོ་རྗེ་དང་ཇོ་བོས་ལས་རྒྱལ་མཆོག་གི་མིང་བཏགས་ལ་གཞུང་གཞན་ནས་
དེ་འདྲའི་ཐ་སྙད་མི་འབྱུང་ངོ་། །མདོར་ན་ཏིང་ངེ་འཛིན་གཉིས་ཀྱིས་དཀྱིལ་འཁོར་
གྱི་འཁོར་ལོ་ལ་གསལ་སྣང་ཡོངས་སུ་རྫོགས་པ་བསྐྱེད་ཅིང་། དེ་ཡང་གཟུང་འཛིན་
དང་འཁོར་འདས་སོགས་གཉིས་སུ་འཛིན་པའི་རྣམ་རྟོག་དང་བྲལ་བའི་ལྷ་སྐུ་སྒྱུ་མ་
ལྟ་བུ་ལ་རེག་མཐོང་གི་མཚན་མ་རྙེད་རྙེད་ཀྱི་བར་དུ་བསྒོམ་མོ། །གསལ་བ་ཙམ་
གྱིས་མི་ཆོག་གིས་གནས་པ་བརྟན་པོ་གཙོ་བོར་སྒྲུབ་ཅིང་ཞར་ལ་བྱིང་རྒོད་སེལ་བ་
ནི་རྣལ་འབྱོར་གཉིས་ཀྱི་བྱེད་པས་དེ་ཡང་ཐོག་མར་བྱིང་བ་སེལ་བྱེད་ནི་རྣལ་འབྱོར་
དང་པོ་འདི་ཡིན་ལ། དེའི་ཚུལ་ནི། རང་གི་ཡེ་ཤེས་སེམས་དཔའི་ཐུགས་ཀའི་རལ་
-272-



འཇམ་པའི་རྡོ་རྗེའི་མངོན་པར་རྟོགས་པ་འདོད་རྒུའི་རྒྱ་མཚོ།
གྲིའི་ཡུ་བར་ཟླ་བ་ལ་གནས་པའི་མཾ་ཡིག་དམར་སེར་དེ་ལས་འོད་ཟེར་འཕྲོས་པས་
སེམས་ཅན་ཐམས་ཅད་འཇམ་པའི་རྡོ་རྗེའི་གོ་འཕངས་ལ་བཀོད་པ་རྣམས་དང་ལྷན་
ཅིག་དེ་བཞིན་གཤེགས་པ་ཐམས་ཅད་སྤྱན་དྲངས་ཏེ་དེ་ལ་ཐིམ་པའི་རྐྱེན་གྱིས་མཾ་
ཡིག་འོད་དུ་ཞུ་ནས་རྡོ་རྗེ་གསུམ་གྱི་རང་བཞིན་དུ་གྱུར་པའི་ཐིག་ལེ་ཕྲ་མོ་འོད་ཟེར་
སྣ་ཚོགས་འཕྲོ་བ་དྭངས་ཤིང་གསལ་བ་ཡུངས་དཀར་གྱི་འབྲུ་ཙམ་ཤིན་ཏུ་འཚེར་བ་
ལ་སེམས་བཟུང་ཞིང་། སེམས་འཕྲོ་བར་རྩོམ་པ་ནི་ཐིག་ལེ་དེ་ལས་འོད་ཟེར་འཕྲོས་
པས་རལ་གྲི་དང་དེ་ལས་ཡེ་ཤེས་སེམས་དཔའ་དེ་ལས་རང་ཉིད་དེ་ལས་དཀྱིལ་
འཁོར་དེ་ལས་སྣོད་བཅུད་ཀྱི་བར་རིམ་གྱིས་ཀུན་ཏུ་སྣང་བར་བྱས་ནས་སླར་ཡང་དེ་
བཞིན་དུ་རིམ་གྱིས་བསྡུས་ཏེ་ཐིག་ལེ་ལ་ཐིམ་པའི་ཐིག་ལེ་ལས་ཡེ་ཤེས་ཀྱི་བདུད་
རྩི་འབབ་པར་ཡུན་རིང་དུ་བསམ་པར་བྱའོ། །དེ་ནས་ཐིག་ལེ་ལ་སེམས་བརྟན་པ་
ན་༑ ཐིག་ལེའི་ནང་དུ་ལྷ་བཅུ་དགུའི་དཀྱིལ་འཁོར་སྐད་ཅིག་གིས་གསལ་གཏབ་ལ་
དཀྱིལ་འཁོར་ཐིག་ལེ་དང་བཅས་པ་ལས་འཕྲོས་པའི་འོད་ཟེར་རང་གི་བ་སྤུའི་སྒོ་
ཐམས་ཅད་ནས་འཕྲོས་ཏེ་ཕྱི་ནང་ཐམས་ཅད་སྣང་བས་ཁྱབ་པར་བསྒོམས་པས་བྱིང་
བ་མཐའ་དག་སེལ་བར་ནུས་སོ། །ཕྲ་མོའི་རྣལ་འབྱོར་ནི། རང་གི་ཐུགས་ཁའི་ས་
བོན་གྱི་འོད་ཟེར་གྱིས་ནམ་མཁའི་ཁམས་གང་བའི་རིགས་ལྔ་ལ་སོགས་པའི་དེ་
བཞིན་གཤེགས་པ་ཐམས་ཅད་སྤྱན་དྲངས་ཏེ་རང་གི་ཞལ་ནས་ཞུགས་པ་བྱང་ཆུབ་
ཀྱི་སེམས་སུ་ཞུ་སྟེ་རྡོ་རྗེའི་ལམ་ནས་ཡུམ་གྱི་པདྨར་བབས་པ་ཡོངས་སུ་གྱུར་པ་ལས་
ཟླ་བ་ལ་གནས་པའི་རལ་གྲི་ནས་འབྲུ་ཙམ་གྱི་ཡུ་བའི་དབུས་སུ་ཙ་ན་ཀའི་འབྲུ་ཚད་
ཙམ་གྱི་ཐིག་ལེ་ཡེ་ཤེས་ལྔའི་རང་བཞིན་འོད་ཟེར་ཤིན་ཏུ་གསལ་བའི་ནང་དུ་ལྷ་
བཅུ་དགུའི་དཀྱིལ་འཁོར་རྟེན་དང་བརྟེན་པར་བཅས་པ་སྐད་ཅིག་གིས་གསལ་
-273-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
བཏབ་སྟེ་དེ་ལ་ཡུན་རིང་དུ་སེམས་བཟུང་བས་དུ་བ་ལ་སོགས་པའི་རྟགས་རྣམས་
འཆར་བར་འགྱུར་ལ། མཚན་མ་དེ་འདྲ་མ་མཐོང་གི་བར་དུ་མི་སྤྲོ་ཞིང་། མཐོང་
ནས་དཀྱིལ་འཁོར་དུ་མ་ཡང་དང་ཡང་དུ་སྤྲོས་ཏེ་འགྲོ་བའི་དོན་བྱས་ནས་སླར་ཡང་
བསྡུ་བའི་སྤྲོ་བསྡུ་ལ་བསླབ་པར་བྱའོ། །རྣལ་འབྱོར་འདི་གཉིས་ཀྱི་སྐབས་སུ་ལྷ་
སྐྱེད་པ་རྣམས་ལ། ཇོ་བོ་རྗེས་བསྙེན་སོགས་ཆེན་པོ་ཉིད་ཡིན་པར་བཤད་ཅིང་།
ཀུན་བཟང་གཉིས་ནས་མི་གསལ་ཡང་ཤཱནྟི་པ་རིན་ཆེན་རྡོ་རྗེ་སྨན་ཞབས་པ་རྣམས་
རགས་པའི་དཀྱིལ་འཁོར་དང་འདྲ་བར་ཆུང་འབྲིང་ཆེན་པོ་གསུམ་ཀ་ཚང་བར་
བཞེད་དོ། །
བསྒོམ་པས་སྐྱོ་ན། བཟླས་པ་བྱ་བ་ནི། རང་གི་སྐུ་རྡོ་རྗེ་དང་གསུང་རྡོ་རྗེ་
དང་ཡེ་ཤེས་སེམས་དཔའ་དང་ཐུགས་རྡོ་རྗེ་རྣམས་རིམ་པ་བཞིན་དུ་རླུང་དང་ཆུ་དང་
ས་དང་མེའི་དཀྱིལ་འཁོར་ལ་གནས་པར་གྱུར་པའི་ཡེ་ཤེས་སེམས་དཔའི་ཐུགས་
ཀའི་མཾ་ཡིག་དམར་སེར་གྱི་མཐའ་མར་བཟླས་བྱའི་སྔགས་ཀྱིས་བསྐོར་བ་གྱུར་
ཅིང་༑ རྡོ་རྗེ་བཞིའི་ཐུགས་ཀའི་ཨོ་ཨཱཐམཾ་ཧཱུྃ་རྣམས་ལས་རླུང་འབྱུང་བ་དང་ལྷན་ཅིག་
སྐུ་གསུང་ཐུགས་ཀྱི་རྡོ་རྗེ་གསུམ་རིམ་པ་བཞིན་དུའམ། ཡང་ན་གཅིག་ཅར་དུ་
འཕྲོས་ནས་ནམ་མཁའ་གང་བ་རྣམས་ལ་གཟུགས་སོགས་ལྷ་མོ་རྣམས་ཀྱི་འཁྱུད་པ་
ལ་སོགས་པའི་མཆོད་པས་མཉེས་པར་བྱས་ཤིང་འགྲེལ་པའི་དོན་རྫོགས་པ་ན་མཾ་
ཡིག་གི་འོད་ཟེར་གྱིས་བསྡུས་ཏེ་ཡིག་འབྲུ་རྣམས་ལ་རླུང་འཇུག་པ་དང་ལྷན་ཅིག་
ཐིམ་པའི་སྤྲོ་བསྡུའི་མཛད་པ་ཅན་དུ་གྱུར། ཨོཾ་ཨཱམཾ་ཧཱུཾ། ཞེས་པ་ཉིད་གཙོ་བོར་
བཟླས་ཤིང་། མཐར་ཨོཾ་ཨཱབཛྲ་དྷིཀ་ཧཱུཾ་ཧཱུཾ། ཨོཾ་ཨཱམཉྫབཛྲ་མཾ་ཧཱུཾ། ཨོ་ཨཱཛི་ན་ཛ་
ཀི་ཧཱུཾ་ཧཱུཾ། ཨོ་ཨཱརཏྣ་དྷཱིཀ་ཨོཾ་ཧཱུྃ། ཨོཾ་ཨཱཨཱ་རོ་ལོ་ཀ་ཛཾ་ཧཱུཾ། ཨོཾ་ཨཱཔྲཛྙཱ་དྷིཀ་ཁཾ་ཧཱུྃ། དེ་
-274-



འཇམ་པའི་རྡོ་རྗེའི་མངོན་པར་རྟོགས་པ་འདོད་རྒུའི་རྒྱ་མཚོ།
བཞིན་དུ་འབྲུ་གསུམ་གྱི་དབུས་སུ། མོ་ཧཱ་ར་ཏཱི་ལཾ། དྭེ་ཥར་ཏའི་མཾ། རཱ་ག་ར་ཏཱི་པཾ།
བཛྲ་ར་ཏཱི་ཏཾ། རཱུ་པ་བཛྲ་ཛ ཤཔྟ་བཛྲ་ཧཱུྃ། གནྣཱ་བཛྲ་ཁཾ། ར་ས་བཛྲ་ཧོ། སྤུན་
བཛྲ་ ཁཾ། དྷརྨ་དྷ་ཏུ་བཛྲ་ རཾ། ཡ་མཱན་ཀྲྀཏ་ཧཱུཾ། པྲཛྙཱན་ ཀྲྀ་ཏ་ཧཱུཾ། པདྨནྟ་ཀྲྀ་ཏ་ཧཱུཾ།
བིགནྟ་ཀྲྀཏ་ཧཱུྃ། རྣམས་བཅུག་ལ་བཟླའོ། དེ་ལྟ་བུའི་བསྒོམ་པ་དང་བཟླས་པ་རྩེ་
གཅིག་ཏུ་བྱས་པས། སྐྱོ་ཞིང་དུབ་ན། ལྷ་མོ་བཞིའི་གླུས་བསྐུལ་བར་བསམས་ནས་
དཀྱིལ་འཁོར་ལ་མཆོད་བསྟོད་བྱའོ། །ལུས་སྟོབས་ཉམས་པར་འགྱུར་ན། རང་གི་
སྤྱི་བོར། མཐོ་གང་འཕགས་པའི་ཐད་ཀྱི་ནམ་མཁར་ཟླ་བའི་དཀྱིལ་འཁོར་གྱི་འོག་
ཕྱོགས་ཀྱི་དབུས་སུ་ཨོཾ་ཡིག་དཀར་པོ་མགོ་ཐུར་དུ་བསྟན་པ་ལས་ཡེ་ཤེས་ལྔའི་རང་
བཞིན་གྱི་བདུད་རྩིའི་རྒྱུན་དཀར་པོ་བབས་པ་རང་གི་ཚངས་བུགས་ནས་ཞུགས་ཏེ།
རྩ་སྦུགས་ཐམས་ཅད་གང་ཞིང་རླན་དང་དྲོད་ཀྱི་ཁྱབ་པར་བསམ་ན་རྒས་དཀའ་བ་
དང་ ལུས་རྒྱས་ པ་ ལ་ སོགས་ པའི་ ཕན་ ཡོན་ གསུངས་ སོ། །མཐར་ གཤེགས་ སུ་
གསོལ་བ་ནི། དཀྱིལ་ འཁོར་ ལ་ མཆོད་བསྟོད་བྱས་ནས། ཇོ་བོས་ ཨོ་ ཁྱོད་ ཀྱིས་
སེམས་ཅན་དོན་ཀུན་མཛད། །ཞེས་སོགས་ཀྱི་རྒྱ་སྐད་ཀྱིས་ཡེ་ཤེས་པ་གཤེགས་
ནས་དམ་ཚིག་པ་རང་ལ་བསྡུ་བར་བཤད་པ་ལྟར། བོད་འགའ་ཞིག་གིས་ཀྱང་
བཤད་མོད། དེ་ནི་ཡོ་གའི་ཆོ་ག་བླ་མེད་ལ་འཆུགས་པ་ཡིན་ཏེ། དེ་ལྟར་བྱས་ན་རང་
ཡེ་ཤེས་པ་དང་བྲལ་བར་འགྱུར་བའི་ཕྱིར་རོ། །དེས་ན་སྐུའི་རིགས་རྣམས་སྐུ་རྡོ་རྗེ་
དང་གསུང་གི་རིགས་རྣམས་གསུང་རྡོ་རྗེ་དང་ཐུགས་ཀྱི་རིགས་རྣམས་ཐུགས་རྡོ་རྗེ་
ལ་ཐིམ་པའི་ཚུལ་གྱི་དཀྱིལ་འཁོར་གྱི་འཁོར་ལོ་རང་ལ་ཐིམ་པར་གྱུར་པས་རྡོ་རྗེ་
གསུམ་ཤིན་ཏུ་བརྟན་པར་གྱུར། ཞེས་བྱ་སྟེ། ཀུན་བཟང་ལས། ཨོ་ལ་སོགས་པས་
དཀྱིལ་ འཁོར་ བསྡུས་ནས་ནི། །སྐུ་ ལ་ སོགས་ པ་ བརྟན་ པར་ དག་ཏུ་བྱ། །ཞེས་
-275-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
གསུངས་སོ། །
གསུམ་པ་མཇུག་ལ་གཤེགས་སུ་གསོལ་བའི་རྗེས་སུ་སྨོན་ལམ་བྱ་ཞིང་།
ལངས་ཏེ་འགྲོ་བ་ལ་སོགས་པ་སྤྱོད་ལམ་ཐམས་ཅད་དུ་རང་ལ་ལྷའི་ང་རྒྱལ་བརྟན་
པོ་དང་སྣོད་བཅུད་རྟེན་དང་བརྟེན་པ་སྣང་སྟོང་སྒྱུ་མའི་རང་བཞིན་དུ་དྲན་པར་བྱའོ།
ཁ་ཟས་ནང་མཆོད་ལྟར་བྱིན་གྱིས་བརླབསས་ཤིང་ཨོཾ་ཨཱ༔ཧཱུྃ་བཟླས་ལ་སྙིང་ཁའི་མཾ་
ཡིག་ལྷ་ཐམས་ཅད་ཀྱི་རང་བཞིན་དུ་གྱུར་པ་མཆོད་པའི་བསམ་པས་བཟའ་ཞིང་ཕྱི་
ནང་གི་སྦྱིན་བསྲེགས་ཀྱི་ཕུང་པོའི་བུད་ཤིང་བསྲེགས་པ་དང་། གཞན་དོན་ཐམས་
ཅད་ཀྱང་རྒྱལ་བ་མཉེས་བྱེད་དུ་ཤེས་པ་དང་། ལུས་ཕྱག་རྒྱ་དང་ངག་ཐམས་ཅད་
སྔགས་སུ་ཤེས་ཏེ། ཐབས་ཤེས་ཁྱད་པར་ཅན་གྱི་སེམས་ཀྱིས་ཟིན་པའི་བྱ་བ་ཐམས་
ཅད་དགེ་བ་ཁོ་ནར་འགྱུར་བར་བྱ་བ་དང་། གལ་ཏེ་དམ་ཚིག་ཉམས་ན་རང་དམ་
ཚིག་རྡོ་རྗེ་དོན་གྲུབ་དུ་བསམས་པའི་སྙིང་ཁར་ཟླ་བ་ལ་གནས་པའི་སྣ་ཚོགས་རྡོ་
རྗེའི་ལྟེ་བར་ཁཾ་ལྗང་ཁུ་ལ་སྔགས་ཀྱིས་བསྐོར་བར་བསམས་ནས། ཨོཾ་ཨཱཋཁཾ་ཧཱུྃ་ཞེས་
པ་མང་དུ་བཟླ་ཞིང་། དབང་རྒྱས་བསྡུས་ བླང་བ་ སོགས་ བྱའོ། ཁྲུས་ནི་གོང་དུ་
བརྗོད་ཟིན་ལ། ཉལ་བའི་ཚེ་ནའང་དཀྱིལ་འཁོར་ལ་མཆོད་བསྟོད་བྱས་ནས་དཀྱིལ་
འཁོར་ཐམས་ཅད་སྔར་བཞིན་སྙིང་ཁའི་མཾ་ལ་བསྡུས་ཏེ་འགྲོ་བ་ལ་སྙིང་རྗེ་དང་སྟོང་
ཉིད་ཀྱི་ལྟ་བ་ལ། བཞག་པའི་སྒོ་ནས་ཉལ་ཞིང་། ལྡང་བའི་ཚེ་ནའང་བྱམས་སོགས་
ཚད་མེད་བཞི་ལྷ་མོ་བཞིར་འགྱུར་པའི་གླུས་སྔར་བཞིན་དུ་བསྐུལ་ནས་ལངས་ཏེ།
སླར་ཡང་སྔ་མ་ལྟ་བུའི་ཚུལ་གྱིས་ཐུན་བཞིའམ་དྲུག་དུ་ཉམས་སུ་བླངས་ངོ་། །ཐུན་
མཐར་གཏོར་མ་ནི་འདིའི་གཞུང་རྣམས་སུ་མ་བྱུང་ཡང་། ཨ་བྷ་ཡས་རྡོ་རྗེ་ཕྲེང་བར་
བཤད་པ་ལྟར། རང་གི་ཐུགས་ཀའི་མཾ་ཡིག་གིས་ཁྲོ་བོ་བཅུ་དང་བཅས་པའི་བསྲུང་
-276-



འཇམ་པའི་རྡོ་རྗེའི་མངོན་པར་རྟོགས་པ་འདོད་རྒུའི་རྒྱ་མཚོ།
བའི་འཁོར་ལོ་ཡངས་ཤིང་རྒྱ་ཆེ་བའི་ནང་དུ་འདུས་པའི་དཀྱིལ་འཁོར་རྟེན་དང་
བརྟེན་པར་བཅས་པ་ཐམས་ཅད་དང་། དེའི་ཕྱི་རོལ་དུ་ཕྱོགས་སྐྱོང་བཅོ་ལྔའམ་བཅུ་
དང་༑ ཀླུ་དང་སེམས་ཅན་ཐམས་ཅད་བཀུག་པའི་གཞལ་ཡས་ཁང་གི་དབུས་སུ་
འཇམ་པའི་རྡོ་རྗེ་ཡབ་ཡུམ་ཤར་དུ་རྣམ་སྣང་ནས་བྱང་སྒོར་བགེགས་མཐར་བྱེད་ཀྱི་
བར་སྐད་ཅིག་གིས་རྫོགས་པ་གྱུར། ཕྱིའི་ཤར་དུ་རྡོ་རྗེ་མཚོན་ཆ་ ཞེས་ སོགས་
འཕགས་ལུགས་ལ་གྲགས་པ་ལྟར། ཡང་ན་གོང་བཞིན་བསྐྱེད་པ་ལ་སྔར་བཞིན་
དབུལ་ལོ། །དེ་ནས་ཆོས་སྐྱོང་རྡོ་རྗེ་ནག་པོ་གདོང་བཞི་པ་སོགས་ལའང་དབུལ། དེ་
ལྟ་བུའི་ཚུལ་གྱིས་ལས་དང་པོ་པ་དང་ཡེ་ཤེས་ཅུང་ཟད་འབབ་པ་དང་ཡེ་ཤེས་ལ་
ཅུང་ཟད་དབང་བའི་ཆ་ཤས་ཀྱིས་བསྐྱེད་རིམ་མཐར་ཕྱིན་པ་ན། ཞི་སོགས་ཀྱི་ལས་
རབ་འབྱམས་ལ་འཇུག་ཅིང་། དེ་རྗེས་ཡེ་ཤེས་ལ་ཡང་དག་པར་དབང་བ་རྫོགས་
པའི་རིམ་པ་འཇམ་དཔལ་གྱི་ཞལ་གྱི་ལུང་ལས་གསུངས་པ་ལྟར་ཉམས་སུ བླང་བར་
བྱ་སྟེ། གཞན་དུ་བཤད་པར་བྱའོ། །གཞན་ཡང་བསྐྱེད་རིམ་གི་རྣམ་བཞག་དང་ཡིད་
ཆེས་པའི་ལུང་རིགས་རྒྱས་པར་ནི། འདིའི་སྒྲུབས་ཐབས་ཀྱི་གཙོ་བོ་བསྐྱེད་རིམ་གི་
ཤིང་རྟའི་སྲོལ་འབྱེད་ཟླ་མེད་པར་གྱུར་པ་སློབ་དཔོན་སངས་རྒྱས་ཡེ་ཤེས་ཞབས་
ཀྱིས་མཛད་པའི་སྒྲུབ་ཐབས་ཀུན་བཟང་གི་རྣམ་བཤད་བྱེད་པར་འདོད་པས་དེར་
བཤད་པར་བྱའོ། །
རྨད་བྱུང་རྒྱལ་བ་ཀུན་གྱི་ཡེ་ཤེས་སྐུ། །དམར་སེར་གཞོན་ནུའི་མཚན་
དཔེར་ཤར་བ་གང་། །དང་པོའི་སངས་རྒྱས་དེ་ཉིད་མཉེས་པའི་ཐབས། །བླ་མེད་
ལམ་གྱི་དབུས་ན་མཐོ་བ་འདི། །བཤེས་གཉེན་འགའ་ཡིས་ལེགས་པར་བསྐུལ་བ་
དང་༑ ༑རང་ ཉིད་ ཚུལ་ འདིར་ མཆོག་ཏུ་གཞོལ་བའི་མཐུས། །དྲི་མེད་གཞུང་ལ་
-277-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
རིགས་པས་བརྟགས་ནས་སྦྱར། །དགེ་བས་འགྲོ་ཀུན་འཇམ་དབྱངས་ཐོབ་པར་
ཤོག ༑འཕགས་ལམ་བྱིས་པས་བཤད་པའི་རྒྱུ་ལས་ནི། །ཅུང་ཟད་ནོངས་རྣམས་
འཕགས་པའི་ཚོགས་ལ་བཤགས། །གསང་ཆེན་བཤད་པའི་ཡུལ་དུ་མ་གྱུར་པའི།།
མོས་པ་དམན་པ་རྣམས་ཀྱང་དད་ཐོབ་ཤོག །ཅེས་དཔལ་གསང་བ་འདུས་པ་ཡེ་
ཤེས་ཞབས་ཀྱི་ལུགས། རྗེ་བཙུན་འཇམ་པའི་དབྱངས་ཀྱི་སྒྲུབ་ཐབས་འདི་ནི། མདོ་
སྔགས་ཀྱི་ལུང་དང་རྟོགས་པའི་ཆོས་འཛིན་ཅིང་། ཚུལ་འདི་ལ་ལྷག་པར་མོས་པའི་
དགེ་བའི་བཤེས་གཉེན་ནམ་མཁའ་རིན་ཆེན་པ་དང་། དཀའ་བཅུ་པ་བསམ་གྲུབ་
འོད་ཟེར་བ་གཉིས་ཀྱིས་རིང་མོ་ནས་བསྐུལ་ཞིང་། སྤྱི་དང་བྱེ་བྲག་གི་ལམ་ཟབ་མོ་
རྣམས་ལ་དད་འདུན་དང་ལྡན་པའི་དགེ་བའི་བཤེས་གཉེན་དབོན་པོ་རྒྱལ་མཚན་
གྲགས་ཀྱིས་གསར་དུ་ནན་ཏན་གྱིས་བསྐུལ་ནས། བདེ་བར་གཤེགས་པའི་གསུང་
རབ་སྤྱི་དང་ཁྱད་པར་ལུགས་འདི་ལ་ཐོས་པའི་བག་ཆགས་གསལ་ཞིང་དཔལ་ལྡན་
འདུས་པའི་རྣལ་འབྱོར་ལ་མཆོག་ཏུ་གཞོལ་བའི་དགེ་སློང་ལོ་ཙཱ་བ་ཤེས་རབ་རིན་
ཆེན་རྒྱལ་མཚན་དཔལ་བཟང་པོས། ཁྲོ་བོའི་ལོ་དབོའི་ཟླ་བའི་མར་ངོའི་རྫོགས་པ་
གསུམ་པ་ལ་དགེ་འཕེལ་ཆོས་འཁོར་སྒང་དུ་སྦྱར་བ་རྫོགས་སོ།། །།
ཕུན་ཚོགས་སྣང་ཆེན་ཟེར་འགྱེད་འཇམ་དབྱངས་ཀྱི། །སྒྲུབ་ཐབས་ཉི་མའི་
མཆོག་འདི་ཆོས་འཁོར་བའི། །དགེ་འདུན་སྤྱི་སོགས་དད་ལྡན་རླུང་ཤུགས་དང་། །
དཀའ་བཅུ་དབང་སོང་ཉེ་གནས་དཔལ་བཟང་བཅས། །རྟ་བདུན་གྱིས་དྲངས་ཐུབ་
བསྟན་ནམ་མཁར་ཤར། །འདིར་འབད་བགྱིས་དང་གཞན་ཡང་འགྲོ་ཀུན་གྱི། །མ་
རིག་མུན་པ་མྱུར་དུ་ཞི་གྱུར་ཅིང་། །ཐུབ་བསྟན་པད་མོའི་ཚལ་ཆེན་རྒྱས་གྱུར་ཅིག །
རྐོས་མཁན་མཁས་པ་ཆོས་བཟང་ཡིན། ། མངྒ་ལཾ་བྷ་ཝནྟུ། །
-278-



༄༅། །འཇམ་པའི་རྡོ་རྗེའི་དཀྱིལ་ཆོག་སྟེ། །
ཆོས་སེར་ལྡན་པ་ཡིད་ལ་བཞག།
ལྷག་མ་ལྕེ་ལ་དོན་ལྡན་དུ།།
ལེགས་པར་བླངས་པས་དགེ་ལེགས་འཕེལ།།
དཔལ་གསང་བ་འདུས་པ་འཇམ་པའི་རྡོ་རྗེའི་དཀྱིལ་འཁོར་གྱི་ཆོ་ག་
འདོད་དགུའི་ཆར་འབེབས་ཞེས་བྱ་བ། དཔལ་ལྡན་བླ་མ་འཇམ་པའི་མགོན་ལ་
དུས་ཐམས་ཅད་དུ་རྣམ་པ་ཐམས་ཅད་ཀྱིས་ཕྱག་འཚལ་ལོ། །དཔལ་ལྡན་རྡོ་རྗེ་
འཛིན་མཆོག་དྲི་མེད་གཟིས། །འགྲོ་བའི་ལོང་རྒྱུ་ནང་མུན་མ་ལུས་པ། །བསལ་
ནས་ཡིད་ཀྱི་གེ་སར་བཞད་པའི་དཔལ། །གང་དེའི་དགེ་ལེགས་འགྲོ་འདིར་ཁྱབ་
གྱུར་ཅིག །མགོན་འདིར་གུས་འདུད་བདུད་སྡེ་བག་ཡོད་རིགས། །ལྷ་མོས་གླུ་
ལོངས་ཁྲོ་བོས་བགེགས་ཀུན་ཆོམས། །འགྲོ་ཀུན་འཇམ་དབྱངས་གཞལ་མེད་ཁང་
བཟང་དུ། །བཟུང་ཕྱིར་ཤིས་བརྗོད་དར་དིར་ད་སྒྲོགས་ཤིག །གང་ཞིག་ཐོབ་ན་རྡོ་
རྗེ་འཛིན་དཔལ་གྱི། །སྐུ་བཞིའི་ནུས་པ་ངེས་པར་སྒྲུབ་བྱེད་པའི། །དབང་བསྐུར་
ཆོ་ག་འཇམ་དབྱངས་བཞེད་པ་བཞིན། །མགོན་དེར་རྟག་ཏུ་རོལ་པས་ འདིར་
བཤད་བྱ། །དེ་ཡང་འདིའི་དཀྱིལ་ཆོག་སློབ་དཔོན་ཆེན་པོ་མར་མེ་མཛད་བཟང་
པོས་མཛད་པའི་བཞི་བརྒྱ་ལྔ་བཅུ་པ་དང་དེའི་འགྲེལ་པ་རྩོད་དུས་ཀྱི་ཐམས་ཅད་
-279-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
མཁྱེན་པ་ཤཱནྟི་པས་མཛད་པ་གཉིས་ལ་གཞི་བྱས། འདིའི་དཀྱིལ་ཆོག་སློབ་དཔོན་
བསོད་སྙོམས་པས་མཛད་པ་སོགས་དང་། འདི་དང་ཆ་མཐུན་པ་འཕགས་ལུགས་
ཀྱི་ཆོ་ག་ཉི་ཤུ་པ་དང་ཟུང་འཇུག་གསལ་བ་དང་། འདི་གཙོ་བོར་བྱས་པའི་དཀྱིལ་
འཁོར་ཀུན་གྱི་ཆོ་ག་རྡོ་རྗེ་ཕྲེང་བ་རྣམས་ཀྱིས་ངེས་པར་ཁ་འགེངས་དགོས་རྣམས་
བཀང་སྟེ་མཁས་པ་ཡིད་ཆེས་ཤིང་ཀུན་གྱིས་འཇུག་བདེ་བར་བརྗོད་པར་བྱའོ། །
འདི་ལ་དྲུག སློབ་དཔོན་གང་གིས། ཡུལ་གང་ལ། གནས་གང་དུ།
དུས་ནམ་གྱི་ཚེ། དཀྱིལ་འཁོར་གང་དུ། ཆོ་ག་ཇི་ལྟ་བུས་དབང་བསྐུར་བའོ། །
དང་པོ་ནི། སློབ་དཔོན་གྱི་མཚན་ཉིད། དཔལ་ལྡན་འདུས་པའི་
གཞུང་མཆོག་ཏུ། །འཁོར་ལོ་མན་ངག་རིམ་པ་ཡིས། །ཆུ་ཐོག་རྗེས་གནང་ཐ་མ་
ཡིས༑ ༑བླ་མར་དབང་ཐོབ་ངེས་ནས་ནི། །དེ་ཉིད་མཐོང་བ་གང་ཡིན་པས། །འདི་
ཡི་གསང་བའི་དཀྱིལ་འཁོར་དུ། །གསང་དང་ཤེས་ རབ་དབང་ཐོབ་ཅིང་། །གསང་
དང་རྣལ་འབྱོར་དེ་ཉིད་ཤེས། །ཐེག་གསུམ་དགོངས་པའི་དེ་ཉིད་རིག །སྙིང་པོ་
རིགས་ སྔགས་ ཕྱག་ རྒྱུ་ དང༌། །ཏིང་འཛིན་རྣམ་པ་ གསུམ་ ཡང་ཤེས། །ཐུན་མོང་
གཅིག་ཤོས་དངོས་གྲུབ་ཐོབ། །རྒྱུད་དངགཞུང་གི་རྣམ་དབྱེ་མཁས། །དམ་ཚིག་སྡོམ་
ལ་རབ་གནས་ཤིང་། །ཤེས་རབ་རྣལ་འབྱོར་ལ་རབ་བརྩོན། །སྔགས་དང་རྒྱུད་ཀྱི་
སྦྱོར་བ་ཤེས། །སེམས་ཅན་དོན་འགྲུབ་སྐལ་བ་ཅན། །གཏོང་དང་བརྟན་པ་སོགས་
ལྡན་པ། །ཞེས་པའི་ཡོན་ཏན་དང་ལྡན་པས། །སྙིང་རྗེ་བརྟུལ་ཞུགས་བཟླས་པར་
ལྡན༑ ༑དད་ལྡན་ཟབ་མོ་དེ་ཉིད་རིག །རང་གི་དཀྱིལ་འཁོར་ལ་གནས་པས། །སྔོན་
དུ་བསྙེན་པ་བྱས་ནས་སུ། །དཀྱིལ་འཁོར་ཀུན་ཏུ་བྲི་བར་བྱ། ཞེས་གསུངས་པ་ལྟ་
བུའི་སློབ་དཔོན་མཆོག་ཡིན་ལ། འབྲིང་དུ་ཡང་། ཇི་ལྟར་རིགས་པའི་སྔགས་བཟླས་
-280-



དཔལ་གསང་བ་འདུས་པ་འཇམ་པའི་རྡོ་རྗེའི་དཀྱིལ་འཁོར་གྱི་ཆོ་ག་འདོད་དགུའི་ཆར་འབེབས།
ཏེ༑ ༑རང་གི་བདག་པོའི་བཀའ་ཐོབ་པའམ། །འགོག་པའི་འཁོར་ལོ་གོམས་པ་ཡིས།
རང་སེམས་དག་པས་འབྲི་བར་བྱ། །ཞེས་པ་ལྟར་བསྙེན་པ་མཐར་སོན་ནས། །ལྷས་
གནང་བ་ཐོབ་པའམ། བསྲུང་འཁོར་ལ་བརྟན་པ་ཐོབ་པའོ། །ཐ་མའང། དབང་ཐོབ་
ཅིང་དམ་ཚིག་དང་ལྡན་པས་དཀྱིལ་འཁོར་བྲི་ཞིང་བསྒྲུབ་པ་སོགས་ལ་མཁས།།
བསྙེན་པ་སོང་བས། ལྷས་མ་བཀག་པར་ཤེས་པ་ཞིག་སློབ་དཔོན་དུ་བྱའོ། །བསྙེན་
པའི་ཚད་ནི། དཀྱིལ་འཁོར་དབུས་ཀྱི་གཙོ་བོ་ཡི། །སྔགས་ནི་འབུམ་ཕྲག་བཟླས་
པར་བྱ། །གཞན་དག་རྣམས་ཀྱི་ཁྲི་ཡིན་ཏེ། །རང་གི་རིགས་ཀྱི་ལྷ་ཡི་འབུམ། །ཞེས་
པ་ལྟར་རྒྱུད་དང་རྒྱ་གཞུང་ཁུངས་ཐུབ་དུ་མ་ནས་གསུངས་པ་ཉིད་དོ། ། །
གཉིས་པ་ནི་ཡིད་གཞུངས་སྤྲོ་བ་ཆེ་བ་དང་། །བྱས་པ་བཟོ་ཞིང་ང་
རྒྱལ་མེད། །རིགས་མཐོ་ཡོན་ཏན་ལྡན་ཞིང་དད། །གཟུགས་དང་ཁ་དོག་ལང་ཚོར་
ལྡན༑ ༑ཞེས་པའི་ཡོན་ཏན་དང་ལྡན་པ་ནི་རབ་ཡིན་ལ། བདེ་བར་གཤེགས་པའི་
གསང་བ་ནི། །སྒྲུབ་ལ་དོན་གཉེན་མངོན་བརྩོན་ན། །གཟུགས་ངན་ཡོན་ཏན་མེད་པ་
དང༌ ༑ ༑དམན་པ་གཞན་ཡང་ལྷག་གནས་བྱ། །ཞེས་པ་ལྟར་ཡང་རུང་སྟེ། དེ་ཡང་
རང་རང་བསླབ་ལ་ལེགས་གནས་ཤིང་། །ཐེག་ཆེན་ལ་དགའི་བདག་ཉིད་ཅན།།
འཁོར་ནི་བཞི་པོ་དག་ལ་ཡང་། །དཀྱིལ་འཁོར་ཆོ་ག་རྗེས་སུ་གནང་། །ཞེས་དགེ་
བསྙེན་ཕ་མ་ཡན་ཆད་ཀྱི་སྡོམ་ལྡན་དགོས་པ་ལྟར་གསུངས་པ་ནི་སྤྱིར་མི་དགེ་བཅུ་
སྤོང་ཙམ་ལ་དགོངས་ཀྱིས་སོ་སོར་ཐར་པ་ངེས་ལྡན་དུ་མི་བཟུང་ངོ་། །དེས་ན་དེ་ལྟ་
བུའི་སློབ་མའམ། རབ་ཏུ་གནས་བྱའི་ལྷ་ལྟ་བུ་ནི་དབང་གཞན་ལ་བསྐུར་བའི་ཡུལ་
ཡིན་ལ། རང་ཉིད་སྡོམ་པ་གསོ་བ་དང༌། ལམ་སྒྲུབ་པའི་དོན་དུ་འདིའི་དཀྱིལ་འཁོར་
བྲིས་ཤིང་བསྒྲུབས་ནས་དབང་ལེན་པ་ལ་ནི་རང་ཉིད་ཡུལ་ཡིན་ནོ། །
-281-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
གསུམ་པ་ནི། འདིར་དངོས་སུ་མ་བཤད་ཀྱང། ཕྲེང་བར། ས་གཞི།
དབུས་ཤིན་ཏུ་མཐོ་ན་ནོར་ཉམས་ཤིང་འཆི་བའམ། བྱང་མཐོ་ན་རིགས་བརྒྱུད་ཆད་
པ་དང་། ཤར་མཐོ་ཤིང་དབུས་དམའ་ན་སྒྲུབ་པ་པོ་ཉམས། ས་དེའི་ཤར་སོགས་
ཕྱོགས་བཞི་ན། རིམ་པ་བཞིན། ཤིང་ཨ་ཤཱད་ཐ་དང། པ་ལ་ཀ་དང། ནྱ་གྲོ་དྷ་དང།
བ་ཀུ་ལ་རྣམས་དང་། མེ་སོགས་མཚམས་བཞི་ན་ཨརྫུན། པ་ལ་ཤ །ས་ལ་མ་ལི།
ཨུ་དུམ་ཝ་ར་རྣམས་ཡོད་ནའང་འཆི་བའམ་ནོར་ཉམས་པར་འགྱུར་བས་དེ་རྣམས་
སྤངས་ཏེ། ས་ཕྱོགས་ དབུས་ཅུང་ཟད་མཐོ་བ། གྲུ་བཞི་པ། དཀར་ལ་འཇམ་པ།
ཆུའི་རྒྱུན་གཡས་སྐོར་གྱིས་དབང་ལྡན་མཚམས་སུ་འབབ་པ་ནི། རྒྱལ་སྲིད་དམ་
རིགས་འགྲུབ་པའི་རྒྱུ་ཡིན་པས་དེ་ལྟ་བུར་བྱས་ལ། དེ་ཡང་གྲོང་ཁྱེར་ལ་སོགས་པའི་
ཕྱི་རོལ་གྱི་ཤར་སོགས་ཕྱོགས་བཞིར་འབྲི་ན་རིམ་པ་བཞིན་སའི་བདག་པོ་དང་།
སྦྱིན་བདག་དང་སློབ་དཔོན་དང་སློབ་མ་རྣམས་ལ་ངན་པ་དང་། མེ་སྲིན་རླུང་རྣམས་
སུ་ཆར་དང་མུ་གེ་དང་རླུང་འབྱུང་བས་དབང་ལྡན་གྱི་ཕྱོགས་སུ་བྱ་ཞིང་། མཆོད་རྟེན་
གྱི་དྲུང་དང་། ཀླུ་གནས་པའི་ཆུ་དང་ཉེ་བ་དང་། ཤིང་གི་གྲིབ་མ་ལ་བྲིས་ན་འཆི་བ་
དང་ཆུ་འབྱུང་བ་དང་བྱིས་པ་འཆི་བས་དེ་རྣམས་སྤངས་པའི་གནས་སུ་བྱ་ཞིང་།
ཁང་ཁྱིམ་ལ་སོགས་པའི་ནང་དུའམ་གྲོང་ཁྱེར་ལ་སོགས་པ་མེད་པའི་སར་ནི་ས་
ཕྱོགས་ཡིད་དུ་འོང་ཞིང་ཤར་དང་བྱང་གཞོལ་བའི་སར་དཀྱིལ་འཁོར་བྲི་ཞིང་སྒྲུབ་
པར་བྱའོ། །
བཞི་པ་ནི། གསང་བ་སྤྱི་རྒྱུད་སོགས་ནས་གཞན་དུ་གསུངས་ཀྱང་། ཕྲེང་
བར༑ མགོ་དང་མཆུ་དང་དབོ་དང་ས་ག་དང་སྣོན་དང་ཆུ་སྟོད་རྣམས་སམ། དུས་
འཁོར་ནས་ནག་པ་དང་། རྒྱུད་གཞན་ནས་སྨིན་དྲུག་དང་ཐ་སྐར་གྱི་ཟླ་བ་རྣམས་ཀྱི་
-282-



དཔལ་གསང་བ་འདུས་པ་འཇམ་པའི་རྡོ་རྗེའི་དཀྱིལ་འཁོར་གྱི་ཆོ་ག་འདོད་དགུའི་ཆར་འབེབས།
ཚེས་གཉིས་དང་གསུམ་དང་ལྔ་དང་བདུན་དང་བཅུ་དང་བཅུ་གསུམ་དང་བཅོ་ལྔ་
རྣམས་ལ། གཟའ་ཟླ་བ་དང་ལྷག་པ་དང་ཕུར་བུ་དང་པ་སངས་རྣམས་དང་། སྐར་མ་
སྣར་མ་དང་མགོ་དང་ལག་དང་རྒྱལ་དང་། དབོ་དང་མེ་བཞི་དང་། ལྷ་མཚམས་དང་
སྣོན་དང་སྣུབས་དང་གྲོ་ཞུན་དང་། ཆུ་སྟོད་དང་ཆུ་སྨད་དང་
། ཁྲུམས་སྟོད་དང་
ཁྲུམས་སྨད་རྣམས་ལ་བྱ་ཞིང་། སྦྱོར་བ། སེལ་པ་དང་ཤིན་ཏུ་བརྐྱང་པ་དང་། ཟུག་རྔུ་
དང་འབྲས་དང་། བྱ་མ་གྲུབ་དང་། རྡོ་ རྗེ་ དང་ ཀུན་ ལྟུང་དང་། ཡོངས་སྣུན་དང་།
མཁོན་འཛིན་རྣམས་སྤངས་ཞིང་། བྱེད་པ་བྲྀཏྟི་བོར་བའི་དུས་ཚེས་བཟང་པོ་དུས་སྦྱོར་
རྩིས་བའི་ཡུད་ཙམ་ཡང་བཟང་པོའི་དུས་སུ་བྱ་བར་བཤད་དོ། །
ལྔ་པ་ནི། བུམ་དབང་གང་དུ་ཐོབ་པའི་དཀྱིལ་འཁོར་ནི་བཞི་སྟེ། རྡུལ་
ཚོན་དང་། རས་བྲིས་དང་། ལུས་དང་། ཏིང་ངེ་འཛིན་གྱི་དཀྱིལ་འཁོར་རོ། །མཆོག་
དབང་གོང་དུ་ཐོབ་པའི་དཀྱིལ་འཁོར་ནི་གསུམ་ཏེ། ཀུན་རྫོབ་དང་དོན་དམ་བྱང་
ཆུབ་སེམས་ཀྱི་དཀྱིལ་འཁོར་གཉིས་དང་བྷ་གའི་དཀྱིལ་འཁོར་རྣམས་ཏེ། ལུགས་
འདི་ལ་ནི་ལུས་ཀྱི་དཀྱིལ་འཁོར་མེད་པས་ཕྱི་ནང་གི་དཀྱིལ་འཁོར་དྲུག་ཏུ་བྱ་ཞིང་
ཕྱིའི་གསུམ་ལས་རྡུལ་ཚོན་གྱི་དཀྱིལ་འཁོར་གཙོ་བོར་བྱས་ནས་བཤད་པར་བྱའོ། །
དྲུག་པ་ལ་གཉིས། རྣམ་གཞག་བཤད་པ་དང་ལག་ལེན་ལ་སྦྱར་བའོ། །དང་
པོ་ནི། སློབ་དཔོན་ཀླུ་བྱང་གིས་ཕྱི་དཀྱིལ་ལ་ཆོ་ག་ཉི་ཤུ་དང་
། ཕྲེང་བར་དཀྱིལ་
འཁོར་འཁོར་ལོ་དང་བཅས་པ་ཆོ་ག་ལྔ་བཅུ་བཤད་པ་སོགས་བྱུང་ཞིང་། འདིར་ཆོ་
གའི་གྲངས་ཚད་ངེས་ཅན་མ་བྱུང་ཡང་། ས་ཆོག་ལ་སྦྱང་བཟུང་གཉིས་དང་། སྟ་གོན།
ས་ལྷ་དང་། ལྷ་དང་། བུམ་པ་དང་། སློབ་མ་སྟ་གོན་སྟེ་བཞི་དང་། བྲི་སྒྲུབ་ལ། ཐིག་
གདབ་པ་ཚོན་དགྱེ་བ་དང་སྒྲུབ་ཅིང་མཆོད་པ་དང་། གཏོར་མ་དང་། སྦྱིན་སྲེག་དང་།
-283-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
བདག་འཇུག་ཅིང་གསོལ་བ་གདབ་པ་སྟེ་དྲུག་དང་། སློབ་མ་འཇུག་པ་ལ་ཡང་
གདོང་གཡོགས་དང་བཅས་ཏེ་འཇུག་པ་དང་མེད་པ་གཉིས། དབང་བསྐུར་བ་ལ།
ཆུ་དང་ཅོད་པན་དང་རྡོ་རྗེ་དང་དྲིལ་བུ་མིང་དང་། བརྟུལ་ཞུགས་དང་། སློབ་དཔོན་
དང་༑ གསང་བ་དང་། ཤེས་རབ་ཡེ་ཤེས་དང་ལུང་བསྟན་དང༌། རྗེས་གནང་དང་
དབུགས་དབྱུང་སྟེ་བཅུ་གཉིས་རིམ་པ་འདི་བཞིན་དུ་གསུངས་ལ། ས་སྦྱང་བའི་སྔོན་
དུ་བརྟག་པ་མ་གསུངས་ཤིང་། ཞིང་སྐྱོང་དང་བདེ་གཤེགས་དང་ས་ལྷ་ལ་བླང་བ་
གསུམ་གསུངས་ལ་འགྲེལ་ པ་ དང་། སློབ་དཔོན་བསོད་སྙོམས་ པས་ ས་རྐོས་ཏེ་
དཀྱིལ་འཁོར་གྱི་ཁང་པ་བྱེད་པའི་དབང་དུ་བྱས་ནས་ཕྱིའི་སྦྱང་བ་ཞེས་བཤད་ཅིང་།
རྫས་སྔགས་སོགས་ཀྱིས་སྦྱོར་བ་ལ་ནང་གི་སྦྱང་བ་ཞེས་བཤད་དོ། །ས་བཟུང་བ་ལ་
ཤཱནྟི་པས་བདག་བསྐྱེད་རྫོགས་པའི་རྗེས་སུ་ང་རྒྱལ་བཟུང་བ་ལ་སྒོ་བཞིའི་སློབ་མས་
གསོལ་བ་གདབ་པར་བཤད་ཅིང་། རྩ་འགྲེལ་ཀུན་གྱིས་སྤྲོ་བ་སྐྱེད་པ་དང་སྙན་
མནན་པ་རྣམས་མ་གསུངས་ལ། གསོལ་གདབ་ཀྱི་རྗེས་སུ། ཁྲོ་བོར་བསྒོམས་ནས་
དཀྱིལ་འཁོར་འདེགས་པར་བཤད་ཅིང་
། ཕུར་གདབ་ནི་སློབ་དཔོན་བསོད་སྙོམས་
པས་ས་བཟུང་གི་འཇུག་འདོགས་སུ་བྱས་ལ། ཤཱནྟི་པས་ལྷ་སྟ་གོན་གྱི་སྔོན་འགྲོར་
མཛད་དོ། །དེ་ལྟར་ན་ས་ཆོག་ནི་རང་གཞུང་གི་འདི་དག་རྩ་བ་གཞིར་བྱས་ཏེ། ཕྲེང་
བར་བཤད་པ་རྣམས་ཀྱིས་ཁ་བསྐང་བར་བྱའོ། །སྟ་གོན་དང་བྲི་སྒྲུབ་རྣམས་ནི་འདི་
དག་དུ་ཇི་ལྟར་འབྱུང་བ་གཞན་ནས་ཅུང་ཟད་ཁ་བཀང་བས་འགྲུབ་ལ། འཇུག་པའི་
སྐབས་སུ་ཆས་འཇུག་བྱས་ནས་ཡི་གེ་གསུམ་གྱིས་ལུས་འོད་གསལ་བར་བྱས་པ་ལ་
རིགས་དང་མོས་པ་དྲིས་ནས་མེ་ཏོག་གི་ཕྲེང་བ་གཏད་དེ། ཡོན་འབུལ་དུ་བཅུག་ནས་
སེམས་བསྐྱེད་པ་དང་། ཡོལ་བའི་ནང་དུ་བཞུགས་ནས་ཐུན་མོང་གི་སྡོམ་པ་བཟུང་བ་
-284-



དཔལ་གསང་བ་འདུས་པ་འཇམ་པའི་རྡོ་རྗེའི་དཀྱིལ་འཁོར་གྱི་ཆོ་ག་འདོད་དགུའི་ཆར་འབེབས།
ལ་དམ་བཞག་བྱེད་པར་བཤད་ཅིང་དམ་བཞག་ལ་གཙོ་བོར་ཉེས་དམིགས་ཀྱི་སྒོ་
ནས་དམ་ལ་བཞག་པ་མ་བཤད་དོ། །ཐུན་མོང་མ་ཡིན་པའི་སྡོམ་བཟུང་སློབ་དཔོན་
དབང་གི་སྔོན་དུ་བཤད་དོ། །བརྟུལ་ཞུགས་ཀྱི་དབང་ནི་རྡོ་རྗེ་སློབ་དཔོན་གྱི་དབང་
གི་སྔོན་འགྲོ་དམ་ཚིག་དང་པོ་གཉིས་ལ་བཤད་ཅིང་རྡོ་རྗེ་སློབ་དཔོན་གྱི་དབང་མ་
བསྐུར་བ་ལའང་བྱར་རུང་བ་དང་། །ལུང་བསྟན་དབུགས་དབྱུང་གཉིས་ནི་སྤྱིར་སློབ་
དཔོན་གྱི་དབང་མ་ཐོབ་པ་ལ་བྱེད་པར་མི་རིགས་ཏེ། དེ་གཉིས་ཕྱིར་མི་ལྡོག་པའི་ས་
དང་འབྲེལ་བའི་ཕྱིར་རོ་ཞེས་པའི་སྤྱིར་བཏང་དང། བྱང་ཆུབ་ལ་མོས་པ་བསྐྱེད་པའི་
རྐྱེན་དུ་འགྱུར་ན་གང་ཟག་ཁྱད་པར་ཅན་ལ་བྱར་རུང་བའི་དམིགས་བསལ་དང་རྗེས་
གནང་ལ་རྩ་བ་དང་བསོད་སྙོམས་པས་ཆོས་འཁོར་བསྐོར་བའི་རྗེས་གནང་དང་རང་
ཉིད་དངོས་གྲུབ་སྒྲུབ་པའི་རྗེས་གནང་ཙམ་མེད་ལ། ཤཱནྟི་པས་མིག་སྨན་དང་མེ་ལོང་
དང་། དྲིལ་བུ་དང་། མདའ་གཞུ་དང་ཡང་མེ་ལོང་དང་། འཁོར་ལོ་དང་། དུང་དང་
གླེགས་བམ་དང་། ཡང་དྲིལ་བུ་དང་སྔགས་ཀྱི་རྗེས་གནང་རྣམས་བཤད་ཀྱང་ཕྲེང་
བར་དྲིལ་བུ་དང་མེ་ལོང་རེ་བཤད་པ་ལྟར་བྱ་ཞིང་། ཐམས་ཅད་ཀྱི་དབང་བཞི་པ་
དབང་བསྐུར་བཅུ་གཉིས་ཀྱི་ནང་དུ་མ་བགྲངས་ཀྱང་། གསུམ་པའི་འཇུག་ཐོགས་སུ་
བཤད་དོ། །རྩ་བར་དབང་བཅུ་གཉིས་པོ་ཡང་འབྲས་བུ་བཞིར་བསྡུས་ཏེ། བརྟུལ་
ཞུགས་ལུང་བསྟན་རྗེས་གནང་དབུགས་དབྱུང་བཞི་དབང་གི་འཁོར་ཡིན་པས་དབང་
གི་གཙོ་བོ་བརྒྱད་པོ་ལས། ཆུ་དང་ཅོད་པན་རྒྱུ་མཐུན་ཏེ། །རྡོ་རྗེ་བདག་པོ་མིང་རྣམ་
སྨིན༑ ༑སངས་རྒྱས་དབང་བསྐུར་སྐྱེས་བུ་སྟེ། །གསང་དང་རྣལ་འབྱོར་བྲལ་པའོ།།
ཞེས་པའི་བདག་པོ་ནི་དྲིལ་བུ་དང་སངས་རྒྱས་ནི་སློབ་དཔོན་དང་རྣལ་འབྱོར་ནི་ཤེས་
རབ་ཡེ་ཤེས་སོ། །
-285-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
གཉིས་པ་ལ་གསུམ། སྔོན་དུ་བསྙེན་བའི་བྱ་བ། བར་དུ་དཀྱིལ་འཁོར་གྱི་
ལས་རིམ། ཐ་མར་འཇུག་གི་ཆོ་གའོ། །
དང་པོ་ནི། མཚན་ཉིད་དང་ལྡན་པའི་སློབ་མས་གསོལ་བ་ལན་གཉིས་
སམ་གསུམ་ལ་སོགས་པར་འདེབས་པ་ན་ཁས་བླངས་ཏེ། སློབ་མ་བསྲུང་བའི་དོན་
དུ༑ སློབ་མའི་ལྟེ་བར་ཉི་མ་ལ་གནས་པའི་ཧཱུྃ་གི་འོད་ཟེར་དྲག་ཅིང་ཚ་བས་སྙིང་ཁར་
སྡིག་སྒྲིབ་ཐམས་ཅད་འདུས་པའི་ཡི་གེ་ཀཾ་ལས་བྱུང་བའི་སྡིག་པ་རྭ་ཅན་ཤིན་ཏུ་མི་
སྡུག་པའི་གཟུགས་ཅན་དོར་ནས་སྣ་སྒོར་འཐོན་ཞིང་། ཧཱུྃ་ཡིག་ཀྱང་སྙིང་ཁར་སོང་བ་
ཡོངས་སུ་གྱུར་བ་ལས་ཁྲོ་བོ་རྡོ་རྗེ་གནོད་སྦྱིན་སྐུ་མདོག་ནག་པོ་རབ་ཏུ་ཁྲོས་ཞིང་
བསུས་པ་འཕྱང་བ་ཞལ་གཅིག་ཕྱག་གཉིས་ཀྱི་གཡསཔས་རྡོ་རྗེའི་མཆེ་བ་འཕྱར་
ཞིང་གཡོན་པས་སྡིག་འཛུབ་མཆེ་བ་ལྟར་བསྒྲེང་བ། ཞལ་གདངས་ཤིང་མཆེ་བ་
གཙིགས་གཡོན་བརྐྱང་གིས་གནས་པ་སྣ་བུག་ནས་ཐོན་པའི་ཞལ་དུ་སྡིག་པ་གསོལ་
བར་གྱུར། ཨོཾ་བཛྲ་ཡཀྵ་ཀྲོ་དྷ་ཁཱ་ད་ཁཱ་ད་པ་པཾ་ནི་ཨ་ས་ཧཱུྃ་ཕཊ། ལན་གསུམ་ལ་
སོགས་པ་བརྗོད། དེ་ནས་སློབ་མ་སཾ་ལས་ཀུན་བཟང་དུ་བསྐྱེད་པའི་སེམས་ཀྱི་
བགེགས་ལ་བདུད་རྩི་ཐལ་སྦྱོར་གྱི་མིང་ཅན་བགེགས་བཏབ་པའི་ཕུར་བུའི་མེ་འོད་
ཀྱིས་གདུག་པ་ཅན་ཐམས་ཅད་བསྲེགས་པར་གྱུར་ཅིང་དེའི་སྙིང་ཁར་ཨཱ་ལས་ཟླ་
བའི་དཀྱིལ་འཁོར་ ཨལས་བྱུང་བའི་སྣ་ཚོགས་རྡོ་རྗེས་མཚན་པར་བསམས་ཏེ།
ཉེར་མཁོ་བསོག་ཏུ་བཅུག་ལ། རང་ ཉིད་ བསྙེན་ པ་ སྔོན་ དུ་ སོང་ན། ལྷའི་རྣལ་
འབྱོར་བསྒོམས་ནས་རྨི་ལམ་དང་མཚན་མ་ལ་སོགས་པའི་ལྟས་བརྟག་པ་ཙམ་བྱས་
ལ༑ མ་སོང་ན་མ་མཐའ་གྲངས་ཀྱི་བསྙེན་པ་ལ་འབད་པར་བྱ་སྟེ། བསྙེན་སོགས་
དག་པར་མ་བྱས་པར། །དཀྱིལ་འཁོར་ལས་ལ་འཇུག་ན་སྦོམ་པོའི་ལྟུང་བ་འབྱུང་
-286-



--གྱེས་བརླབ་པའོ།
།
དཔལ་གསང་བ་འདུས་པ་འཇམ་པའི་རྡོ་རྗེའི་དཀྱིལ་འཁོར་གྱི་ཆོ་ག་འདོད་དགུའི་ཆར་འབེབས།
ཞིང་ལྷས་མ་གནང་བའམ་བཀག་པས་བགེགས་ཀྱི་བར་ཆད་བྱེད་པ་དང་། སློབ་མ་
ལ་སྐུ་བཞིའི་ས་བོན་བསྐྲུན་མི་ནུས་ཤིང་ཡེ་ཤེས་མི་ཕེབས་པའི་ཕྱིར་རོ། །
གཉིས་པ་ལ། དཔལ་མཆོག་ལས། ཞག་གཅིག་ནས་བཅོ་ལྔའི་བར་དང་།
དུས་འཁོར་ནས་ཞག་དྲུག་ལ་རྫོགས་པར་བྱེད་པའི་ཚུལ་བཤད་ཀྱང་། འདིར་། སྤྱི་
རྒྱུད་ལས། རྣམ་བཅད་དང་པོ་ས་གཞི་བཟུང་། །
གཉིས་པ་ལ་ནི་སྟ་གོན་བྱ། །ནུབ་གསུམ་པ་ ལ་འཇུག་ པ་ཤིས། །ཞེས་
གསུངས་པ་ལྟར་བྱས་ལ། སྤྲོ་ཞིང་ལོང་ཡོད་ན་སྔ་མ་གཉིས་ལྟར་ཡང་རུང་ངོ༌། །འདི་
ལ་གསུམ། ས་ཆོག སྟ་གོན། དངོས་གཞིའོ། །དང་པོ་ལ་བརྟག་པ། བསླང་བ། །
སྦྱང་བ། བཟུང་བ། བསྲུང་ཞིང་བྱིན་གྱིས་བརླབ་པའོ།
དང་པོ་ལ་ཕྱོགས་དང་མཚན་ཉིད་ཀྱི་བརྟག་པ་སོགས་ནི་སྔར་བཤད་པའི་
གནས་ཀྱི་མཚན་ཉིད་ལྟར་ཡིན་ལ། འདིར་ཁ་དོག་གི་སྒོ་ནས་ཞི་རྒྱས་ལ། རྐོས་པའི་
ས་དཀར་ཞིང་བསྣུམ་པ་སོགས་དང་། དྲིའི་སྒོ་ནས་ཙན་དན་ལ་སོགས་པའི་དྲི་ཞིམ་
པོ་བྲོ་བ། རོ་ཡི་སྒོ་ནས་བསྐ་བ་དང་། མངར་བ་ལ་སོགས་པ་རྣམས་བཟང་ལ། དེར་
པུས་ནུབ་ཙམ་དུ་དོང་དྲུས་ནས་ས་དེ་ཉིད་ཀྱིས་བཀང་བས་ལྷག་ན་རབ། མཉམ་ན་
འབྲིང་༑ མ་ཁེངས་ན་སྤང་ངོ༌། །དེ་ནས་ས་རྣམས་གསལ་ནས་ཁུང་བུ་འཐས་པར་
བཅགས་ཏེ་ཆུས་བཀང་བས་གཡས་སུ་འཁོར་ན་རབ་མི་འཁོར་ན་འབྲིང་གཡོན་དུ་
འཁོར་ན་ངན། སྒྲ་དང་བཅས་ན་འཇིགས་པ་འབྱུང་ངོ༌། །དེ་ནས་ཤར་དུ་གོམ་པ་བརྒྱ་
ཐམ་པ་ཕྱིན་ཏེ་ཕྱིར་ལོག་པ་ན་ཆུ་མ་བྲི་ན་རབ། ཕྱེད་ཙམ་བྲི་ན་འབྲིང་། །སྐམས་ན་
ངན་པས་སྤང་། བགེགས་དང་བཅས་པར་རིག་ན་བསྲུང་འཁོར་བསྒོམ་པ་དང་།
བགེགས་མཐར་བྱེད་ཀྱི་བཟླས་བརྗོད་བྱ་སྟེ། དེ་ལྟར་ན་བརྟག་པ་ལ་ཁ་དོག་དྲི་རོ་
-287-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ས་ཆུས་བརྟག་པ་བཞིའོ། །
གཉིས་པ་ལ་སྣང་བ་ལས་བླང་བ་ནི། གནས་དེའི་བདག་པོ་ལ་རིན་ནམ་
ཚིག་གིས་བླང་བའོ། །མི་སྣང་བ་ལས་བླང་བ་ལ་གསུམ་ལས་དང་པོ་འཇིག་རྟེན་སྐྱོང་
བ་ལས་བླང་བ་ནི་ས་དེར་བདུད་རྩི་འཁྱིལ་བ་དང་ཡི་གེ་གསུམ་བཟླས་པའི་དྲི་བཟང་
གི་ཆུས་གསང་གཏོར་བྱས་མཆོད་གཏོར་བཤམས་ནས། སྔོན་འགྲོའི་གཏོར་མ་ཇི་ལྟ་
བ་བཞིན་དུ་ཕྱོགས་སྐྱོང་བཅུ་ལ་མཆོད་གཏོར་གཤེགས་གསོལ་གྱི་བར་བྱས་ལ།
ཁྱད་པར་དགེ་བའི་གྲོགས་པོ་ཉིད་དུ་མཛོད། །དེ་ལྟར་ཁྱོད་ལ་བདག་གིས་ནི། །གུས་
པས་གསོལ་གྱིས་མ་བསླུ་བར། །རྨི་ལམ་ལ་སོགས་མཚན་མ་དང་། །ལེགས་ཉེས་
ལྟས་རྣམས་བསྟན་དུ་གསོལ་ཞེས་ལན་གསུམ་གསོལ་བ་གདབ་བོ། །
གཉིས་པ་ ས་ལྷ་ལས་ བླང་བ་ནི། སྔར་བཞིན་གསང་གཏོར་བྱས་པའི་
དབུས་སུ་དྲིའི་ཐིག་ལེ་མེ་ཏོག་གི་ཚོམ་བུ་དང་བཅས་པ་བྱས་ཏེ། ཨོཾ་ཨཱབཤྲིནྟ་ཀྲྀ་ཏ་
ཧཱུཾ༔ ཞེས་པའི་ལས་ཐམས་ཅད་པས་བསངས། ཤུནྱཏཱས་སྦྱངས། སྟོང་པའི་ངང་ལས་
པདྨ་དང་ཟླ་བའི་གདན་ལ་ཁཾ་ལས་བྱུང་བའི་ས་ལྷ་སེར་པོ་ཞལ་གཅིག་ཕྱག་གཉིས་
ཀྱིས་གཡོན་བུམ་པ་འཛིན་ཅིང་། གཡས་དབང་པོར་ཁས་ལེན་པ། དགའ་བ་དང་
ལྡན་པའི་ཐུགས་ཅན་ཞི་བ། ནམ་བཟའ་སེར་པོ་བསྣམས་ཤིང་རིན་པོ་ཆེའི་རྒྱན་གྱིས་
བརྒྱན་པར་གྱུར། རང་ གི་ ལག་ པ་ གཡས་ པར་ ཟླ་ བའི་ དཀྱིལ་ འཁོར་ ལ་ ཧཱུྃ་
གསུམ་གྱིས་མཚན་པའི་འོད་ཟེར་དང་ལག་པ་རྡོ་རྗེ་རྩེ་གསུམ་པའི་ཕྱག་རྒྱས་ས་ལ་
ལན་གསུམ་རྡབས་པའི་སྒྲ་དང་ཧཱུྃ་ཧཱུྃ་ཧཱུྃ་ཊཀྐི་ཧཱུཾ་ཛཿ ཞེས་བརྗོད་པའི་སྒྲས་ས་གཡོས་
པའི་གསེབ་ནས་བསྒོམས་པ་དང་འདྲ་བའི་ས་ལྷ་ཡེ་ཤེས་པ་སྤྱན་དྲངས། ཛཧཱུཾ་ཧཾ་
ཧོཋགཉིས་སུ་མེད་པར་གྱུར་པའི་དཔྲལ་བར་ཨོ་མགྲིན་པར་ཨཱཿཐུགས་ཀར་ཧཱུྃ་ཧཱུྃ་གི་
-288-



དཔལ་གསང་བ་འདུས་པ་འཇམ་པའི་རྡོ་རྗེའི་དཀྱིལ་འཁོར་གྱི་ཆོ་ག་འདོད་དགུའི་ཆར་འབེབས།
འོད་ཟེར་གྱིས་རིགས་ལྔ་སྤྱན་དྲངས། དེ་ལ་དབང་བསྐུར་དྲི་མ་དག་རྣམ་སྣང་གིས་
དབུ་བརྒྱན་པར་གྱུར། མཆོད་གཏོར་བཤམས་པ་མངོན་རྟོགས་ལྟར་བསངས་སྦྱངས་
བྱིན་རླབས་བྱས་ལ་ཨོ་པྲི་ཐི་ཝི་ད་ཝི་ས་པ་རི་ཝཱ་ར་བྷོ་ཨནྡྷཾ་པྲ་ཏཱི་ཙྪ་སྭཱཧཱ། དེ་བཞིན་
དུ་ཞབས་བསིལ་དང་ཉེས་སྤྱོད་རོལ་མོ་རྣམས་ཀྱིས་མཆོད། བྷོ་ཞེས་པའི་མཇུག་ཏུ་
ཨ་ཀཱ་རོ་བཏགས་པས་གཏོར་མ་ཕུལ། ལག་པ་གཡས་པས་སྤོས་དང་གཡོན་དྲིལ་བུ་
ཐོགས་ཏེ། སྐྱོབ་པ་སངས་རྒྱས་ཐམས་ཅད་ཀྱི། །སྦྱང་བའི་ཚུལ་དང་ཁྱད་པར་དང་།།
ས་དང་ཕ་རོལ་ཕྱིན་པ་ལ། །ལྷ་མོ་ཁྱོད་ནི་དབང་དུ་གྱུར། །སྐྱོབ་པ་ཤཱཀྱ་སེང་གེ་
ཡིས༑ ༑ཇི་ལྟར་བདུད་ཀྱི་དཔུང་བཅོམས་པ། །དེ་བཞིན་བདག་གིས་བདུད་ཀྱི་སྡེ། །
ཕམ་པར་བྱ་ཕྱིར་དཀྱིལ་འཁོར་བྲི། །ཞེས་ལན་གསུམ་གསོལ་བ་བཏབ་པས།
གནང་བ་བྱིན་ནས་སའི་ལྷ་མོ་ནམ་མཁར་བཞུགས་པར་གྱུར། ཞེས་བརྗོད་ཅིང་
བསམ་མོ།
གསུམ་པ་བདེ་གཤེགས་ལས་བསླང་བ་ནི། མཆོད་གཏོར་སྔར་ལྟར་བྱིན་
གྱིས་བརླབས་ལ། ཚོགས་ཞིང་གི་སྐབས་ལྟར་དཀྱིལ་འཁོར་མདུན་གྱི་ནམ་མཁར་
སྤྱན་དྲངས་ལ་ཕྱག་མཆོད་བྱས་ནས། སྒྲུབ་ཐབས་ལྟར་གཏོར་མ་ཕུལ་ནས་སྤྱོད་ལམ་
སྡམས༑ དགོངས་ཤིག་དུས་གསུམ་མགོན་པོ་རྣམས། །བདག་མིང་འདི་ཞེས་བགྱི་བ་
ཡིས༑ ༑སངས་རྒྱས་རྣམས་ལ་མཆོད་པ་དང། །སློབ་མ་རྣམས་ ལ་ ཕན་དོན་དུ།།
དཔལ་ལྡན་རྡོ་རྗེ་འཛིན་པ་ཡི། །དཀྱིལ་འཁོར་དམ་པ་བྲི་བར་བགྱི། །རྒྱལ་བ་སྲས་
དང་བཅས་རྣམས་ཀྱིས། །བདག་ལ་བྱིན་གྱིས་བརླབ་དུ་གསོལ། །ཞེས་ལན་གསུམ་
གསོལ་བ་བཏབ། གྲུབ་ན་ཞི་བའི་སྦྱིན་སྲེག་ཕུལ་བས་མཉེས་ཏེ་གནང་བ་བྱིན་པར་
བསམ་མོ། སྐབས་འདི་དག་ཏུ་བགེགས་ཀྱི་མཚན་མ་བྱུང་ན་དྲག་པོའི་སྦྱིན་བསྲེག་བྱ་
-289-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ཞིང་སློབ་མ་བསྲུང་བའི་དོན་དུ་ཞི་བའི་སྦྱིན་བསྲེག་ཀྱང་བྱའོ། །
གསུམ་པ་ནི། དེ་ནས་ལས་ཐམས་ཅད་པ་བཟླས་པའི་དྲི་ཆུ་དང། ཡུངས་
ཀར་དང་ཆུ་དང་ཐལ་བས་ས་ཕྱོགས་དེར་གཡས་བསྐོར་གྱིས་གཏོར་ཞིང་དེ་བཟླ་
བར་བྱ་བ་ནི་རྫས་ཀྱིས་སྦྱང་བའོ། །དེ་ནས་ས་རྐོ་བ་ལ་སོགས་བའི་ལས་དང་བྱ་བས་
སྦྱང་བ་ལ། ལྟོ་འཕྱེ་བརྟག་དགོས་ཤིང་། དེ་ཡང་རྗེ་རིགས་ཀྱི་ཀླུ་རྒྱལ་མཐའ་ཡས།
མིང་གཞན་ལྟོ་འཕྱེ་ཞེས་བྱ་བ་སྟོད་ལྷའི་ལུས་ཅན་གདེངས་ཀ་དང་ལྡན་ཞིང་སྨད་
སྦྲུལ་མཇུག་ཏུ་ཡོད་པ། ལུས་ཚད་སྲིད་དུ་རང་མཐོ་བཅུ་དང་ཞེང་དུ་རང་མཐོ་གང་
ཡོད་པ་ཞིག་གཞོགས་གཡོན་འོག་ཏུ་བཅུག་ལག་པ་གཡོན་པས་འགྲམ་པ་གཡོན་པ་
རྟེན་ཞིང་གཡས་པས་རིན་པོ་ཆེའི་མེ་ཏོག་སྟག་ཟུར་གཡས་ཀྱི་སྟེང་དུ་བཟུང་བ་ཞིག་
སྟོན་དང་དགུན་དང་དཔྱིད་དང་དབྱར་རྣམས་ཀྱི་ཟླ་བ་གསུམ་ཤར་ལྷོ་ནུབ་བྱང་དུ་
མགོ་བསྟན་ནས་ཞག་རེ་ལ་རང་གི་ལུས་ཀྱི་ཞེང་གང་གི་དགུ་ཆ་རེ་མགོ་བོས་མདུན་
དང་༑ མཇུག་མ་རྒྱབ་ཏུ་བགྲོད་ཅིང་ལོ་རེ་ལ་ས་ཡི་དཀྱིལ་འཁོར་འཁོར་བ་ཞིག་ཡོད་
པའི་མགོ་དང་མཇུག་མ་དང་རྒྱབ་རྣམས་སུ་རྐོས་ན་རིམ་པ་བཞིན་ཕ་མ་འཆི་བ་དང༌།
ནོར་འཛད་པ་དང་རང་ཉིད་འཆི་བ་སོགས་ཀྱི་ཉེས་དམིགས་ཡོང་ལ། མཆན་ཁུང་
གཡོན་པའི་ཐད་ཀྱི་མདུན་དུ་རྐོས་ན་ཆོས་དང་ནོར་ལ་སོགས་པའི་འདོད་དོན་འཕེལ་
ཞིང་འགྲུབ་པར་བཤད་པས་རྐོ་བའི་དམིགས་ལེགས་པར་བཙལ་བ་ནི་གལ་ཆེའོ། །
དེ་ཡང་འདིའི་མན་ངག་ཐུན་མོང་མིན་པ་ནི། ས་དེར་ཇི་ཙམ་འདོད་པ་ཡིས། །ཚངས་
ཟུར་དཔོན་སློབ་རྡོ་རྗེ་ཡི། །འགྲོས་ཀྱིས་ཕྱོགས་འཚམས་མ་འཆོལ་བར། །བཏབ་
ནས་ཟླུམ་པོའི་ཐིག་གིས་སྐོར། །ཟླུམ་ཐིག་དེ་ཡི་ཕྱོགས་བཞི་པོ། །རེ་རེའང་གསུམ་
གསུམ་བྱ་རྗེས་བྱ། །སྟོན་ར་ཡིན་ན་ཤར་ཕྱོགས་ཀྱི། །དབང་ལྡན་ངོས་ཀྱི་བྱ་རྗེས་
-290-



དཔལ་གསང་བ་འདུས་པ་འཇམ་པའི་རྡོ་རྗེའི་དཀྱིལ་འཁོར་གྱི་ཆོ་ག་འདོད་དགུའི་ཆར་འབེབས།
ནས༑ ༑བདེན་བྲལ་ཟུར་ཐིག་ཟླུམ་སྐོར་དང་། །ཕྲད་པའི་བར་དུ་ཐིག་རིང་གདབ། །
དེ་བཞིན་ནུབ་ཕྱོགས་མེ་འཚམས་ལ། །ཉེ་བའི་དེ་ནས་དབང་ལྡན་གྱི། །དེ་ཡི་བར་
ལའང་དེ་བཞིན་ཏེ། །ཐིག་རིང་གཉིས་ཀྱི་བར་དེ་ཡང་། །སུམ་ཅུ་ཆ་རུ་བགོ་བར་བྱ།།
ཚེས་གཅིག་ཡིན་ན་ལུས་ཀྱི་སྟོད། །ཤར་མཐས་དབང་ལྡན་ཆ་གཅིག་དང་། །མཇུག་
མའི་ནུབ་མཐའ་བདེན་བྲལ་གྱི། །ཆ་གཅིག་ནོན་ནས་ལུས་ཀྱི་ལྷག །རིམ་བཞིན་
བྱང་དང་ལྷོ་རུ་ཁྱབ། །དེ་ཚེ་འཆན་ཁུང་ཐད་སོ་ནས། །ཆ་ཕྲན་གཉིས་པ་ནས་བགྲང་
པའི༑ ༑ཕྱེད་དང་ལྔ་ནི་དོར་བ་ཡི། །ཐིག་དེ་དུམ་བུ་བཅུ་རུ་བགོ །དབང་ལྡན་
ཕྱོགས་ནས་བཅུ་གསུམ་ཆ། །དོར་ནས་བཅུ་ཆ་གཅིག་དང་ནི། །ཞེང་དུ་ཆ་ཕྲན་ཕྱེད་
དང་ལྔར། །རྐོ་རུ་རུང་བའི་ས་དམིགས་ཡིན། །དེ་བཞིན་ཚེས་གཉིས་ཡིན་ན་ནི། །ཆ་
ཕྲན་གསུམ་པ་ནས་བགྲང་པའི། །ཕྱེད་དང་ལྔ་སོགས་རིགས་པ་སྒྲེ། །ཟླ་བ་གཞན་
ལའང་དེ་བཞིན་ནོ། །འོན་ཀྱང་ལྟོ་འཕྱེ་ལེགས་ཉལ་དུ། །ཡོང་བ་མཁས་པས་རྟོགས་
པར་བྱ། །ཞེས་པའི་དོན་ཉིད་དུ་རྟོགས་ནས་འཇུག་པ་བདེ་ཞིང་ནོར་འཁྲུལ་མེད་པར་
ལག་ལེན་དུ་བྱ་བའི་ས་ཕྱོགས་རེ་མིག་གིས་བཀང་ནས་མགོ་བོ་འཁྲུག་ཏུ་གཞུག་པར་
མི་བྱའོ། དེ་ལྟར་ས་དམིགས་རྙེད་པ་ན་རྐོ་མཁན་བགེགས་མཐར་བྱེད་དང་རྟོག་ཙེ་རྡོ་
རྗེ་རྩེ་གཅིག་པར་བསྒོམས་ནས་ཤར་རམ་བྱང་གི་ཕྱོགས་སུ་ཁ་ལྟས་ནས་རྐོ་རུ་
བཞུག་ཅིང་། ཁཾ་པ་ལྔ་ཚུན་ལ་ས་རོ། །རྡོ་བར་བཅས་ན་རླུང་ཆེན་པོ། །རུས་པར་
བཅས་ན་ཟུག་ཟེར་འབྱུང། །གྱོ་དུམ་བཅས་ན་ལྐུགས་པ་ཉིད། །ཕུབ་མ་སོལ་བར་
ལྡན་ན་རིམས། །སྒྲ་དང་རྩ་བ་ཤིང་སོགས་བཅས། །ཉེ་བར་འཚེ་བ་ཕྲ་མོ་འབྱུང་། །
ཞེས་བཤད་པས་དེ་རྣམས་བྱུང་ན་དོར་ནས། པུས་ནུབ་ཙམ་དུ་བརྐོས་ཏེ། ཞི་བ་ལ་
དཀར་པོ་ལ་སོགས་པ་ལས་དང་མཐུན་པའི་ས་དྲི་བཟང་ཀྱི་ཆུ་དང་སྨན་དང་འབྲུ་དང་
-291-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
རིན་པོ་ཆེ་ལྔ་ལ་སོགས་པ་ལ་ཡི་གེ་གསུམ་བཟླས་པ་དང་བཅས་ཏེ་ཁུང་བུ་བགང་
ཞིང་མཐས་པར་བཅགས་པའི་སྟེགས་བུ་མཛེས་པར་བྱ་སྟེ་དེ་ལྟ་བུ་ནི་ལས་དང་བྱ་
བས་སྦྱང་བའོ། །དེ་ནས་ལས་མི་ཀུན་གྱིས་ས་རྐོ་བ་ལ་སོགས་པ་བྱས་ནས་ཁུང་བུ་
བཀང་བའི་སྟེགས་བུ་དེ་ནང་དུ་ཚུད་པའི་ཁང་རྩེགས་སྒོ་བཞི་པ་ཕྱོགས་རེ་ནས་སྐར་
ཁུང་དྲ་བ་ཅན་དང་རྟ་བབས་ཀྱིས་བསྐོར་བ་རྩིག་པར་བྱ་བ་ནི་ཁང་རྩེགས་ཀྱི་ནང་དུ་
ཆུད་པས་སྦྱང་བའོ། །དེ་ནས་དེའི་ཕྱི་ནང་དུ་གདུགས་དང་རྒྱལ་མཚན་དང་བ་དན་སྣ་
ཚོགས་དང་བླ་རེ་དང་རྔ་ཡབ་དང་མེ་ཏོག་གི་ཆུན་འཕྱང་དང་། རིན་པོ་ཆེའི་ཏོག་དང་
པི་ཝང་དང་དྲིལ་བུ་ལ་སོགས་པས་མཛེས་པར་བྱ་བ་ནི། རྒྱན་དང་མཆོད་རྫས་ཀྱིས་
སྦྱང་བའོ། །དེ་ནས་འདིར་དངོས་སུ་གསུངས་པའི་བདག་བསྐྱེད་བསྡུས་པ་ལ་ཡེ་
ཤེས་པ་བཅུག་དབང་བསྐུར་རྒྱས་བཏབ་ནས་བགེགས་མཐར་བྱེད་ཀྱི་སྔགས་བཟླས་
པས་བགེགས་ཚར་བཅད་པར་བསམ་པ་ནི་ཏིང་ངེ་འཛིན་གྱིས་སྦྱང་བའོ། །དེ་ནས་
རང་ཉིད་ལྷའི་ང་རྒྱལ་གྱིས་ལག་པ་གཡས་རྡོ་རྗེ་དང་བཅས་པའི་ས་ལ་རེག་ནས། ཨོཾ་
བྷཾ་ཁཾ། ས་གཞི་ནམ་མཁའི་རང་བཞིན་དུ་གྱུར་ ཨོཾ་ཧཱུྃ་ཁཾ་ཧཱུྃ། ས་གཞི་རྡོ་རྗེའི་རང་
བཞིན་དུ་གྱུར། ༀ་མེ་དི་ན་བཛིར་བྷ་ཝ་བཛྲ་བཛྲ་ཧཱུྃ། ས་རྡོ་རྗེའི་རང་བཞིན་དུ་
བཅིངས་ཏེ་བརྟན་པར་འགྱུར། ཨོཾ་བཛྲ་ཀྲོ་དྷ་ཧ་ན་ཧ་ན་ཧཱུྃ་ཕཊ། རྡོ་རྗེ་ཁྲོ་བོས་
བགེགས་རྣམས་བཅོམ། ཨོཾ་ཨཱ༔ཧཱུཾ་ཤོ་དྷ་ཤོ་དྷ་ཡ་ཧཱུྃ་ཕཊ། རྡོ་རྗེ་གསུམ་གྱིས་སའི་ཉེས་
སྐྱོན་སྦྱངས་པར་གྱུར། ཞེས་བསམ་ཞིང་བརྗོད་པ་ནི། སྔགས་ཀྱིས་སྦྱངས་པའོ། །དེ་
ནས་ས་དེ་བ་བྱུང་ལྔ་དང་དྲི་བཟང་གིས་བྱུག་ཅིང་དབུས་སུ་དྲིའི་ཐིག་ལེ་མེ་ཏོག་གི་
ཚོམ་བུ་དང་བཅས་པ་བྱས་པའི་སྟེང་དུ་ནམ་མཁའི་ས་ལྷ། ཨོ་པྲི་ཤྲཱི་ཝི་དི་ཝི་ཨཱ་ཀར་
ཡ་ཛཿ ཞེས་པས་སྤྱན་དྲངས་པ་ལ་སྔར་བཞིན་མཆོད་གཏོར་གསོལ་གདབ་བྱས་ནས་
-292-



དཔལ་གསང་བ་འདུས་པ་འཇམ་པའི་རྡོ་རྗེའི་དཀྱིལ་འཁོར་གྱི་ཆོ་ག་འདོད་དགུའི་ཆར་འབེབས།
གནང་བ་བྱིན་ཏེ་དེ་ཉིད་དུ་ཐིམ་པར་བསམ་པ་ནི་ས་ལྷས་བྱིན་གྱིས་བརླབས་པས་
སྦྱང་བའོ། །དེ་ནས་ས་ལྷ་ལ་སོགས་པའི་སྣ་ཚོགས་པའི་ཆོས་ཐམས་ཅད་སྟོང་པ་ཉིད་
དུ་རོ་གཅིག་པར་གྱུར་ཞེས་བརྗོད་ཅིང་ལེགས་པར་བསམ་པ་ནི་བླ་ན་མེད་པའི་སྦྱང་
བ་སྟེ་དེ་ལྟར་ན་རྫས་དང་བྱ་བ་ཁང་བརྩེགས་རྒྱན་ཏིང་འཛིན་སྔགས་དང་ས་ལྷ་དང་
བླ་ན་མེད་དང་སྦྱངས་པ་བརྒྱད། འདི་དག་ནི་དཀྱིལ་འཁོར་ཁང་པ་དང་ས་སྟེགས་
བྱེད་པའི་དབང་དུ་བྱས་ལ། མཆོད་རྟེན་དང་ལྷ་ཁང་ལ་སོགས་པ་བཞེངས་ནའང་
བླང་བ་གསུམ་དང་སྦྱང་བ་བརྒྱད་པོ་འདི་བཞིན་དུ་བྱའོ། །དཀྱིལ་འཁོར་ཁང་པ་སྔར་
ནས་ བྱས་ པའི་ ས་ ལ་སོགས་ པར་ས་སྟེགས་གསར་དུ་བྱེད་ནའང་འདི་དག་བྱ་
ཞིང་༑ དེ་ལ་ནི་བརྐོས་པའི་ས་དེ་ནས་ནང་དུ་ཁྱེར་ཏེ་སྟེགས་ལ་འབྲུ་སྨན་སོགས་
གཞུག་གོ །ས་སྟེགས་ཀྱང་མི་བྱེད་པའི་ཁང་བཟང་སོགས་སུ་ནི་བྱ་བ་དང་ཁང་
བརྩེགས་ལས་གཞན་རྣམས་བྱ་སྟེ་ས་སྦྱང་བའི་ཆོ་གའོ། །
བཞི་ པ་ ལ་ གསུམ། བདག་བསྐྱེད་བསྒོམས་ནས་ང་རྒྱལ་བཟུང་བ། །
གསོལ་བ་བཏབ་ནས་དཀྱིལ་འཁོར་འདེགས་པ། །བསྐོར་ཞིང་བཀའ་བགོས་ནས་
སྟང་སྟབས་བྱའོ། །དང་པོ་ནི་རང་ཉིད་དཀྱིལ་འཁོར་གྱི་སའི་དབུས་སུ་རྒྱན་གོས་
གསར་པ་དང་ལྡན་པས་ཁ་ཤར་དུ་ཕྱོགས་ཏེ༑ བཟླས་པའི་བར་གྱི་བདག་བསྐྱེད་
རྫོགས་པར་སྒོམས་ནས། དྲིལ་བུ་བསིལ་ཞིང་སྙེམས་པ་དང་བཅས་པས། བདག་ནི་
རང་ཉིད་རྡོ་རྗེ་ཅན། །རྡོ་རྗེ་སེམས་དཔའ་བདག་རང་ཉིད། །བདག་ནི་སངས་རྒྱས་
རྒྱལ་པོ་ཆེ། །བདག་ནི་སྟོབས་ཆེན་རྡོ་རྗེ་ཅན། །བདག་ནི་རྣལ་འབྱོར་དབང་ཕྱུག་
རྒྱལ༑ ༑བདག་ནི་ཕྱག་ན་རྡོ་རྗེ་བརྟན། ། བདག་ནི་བདག་པོ་རྡོ་རྗེ་ཆེ། །བྱིན་གྱིས་
བརླབས་པ་མི་འདོར་རོ། །ཞེས་བརྗོད་ཅིང་དེའི་དོན་ལ་ང་རྒྱལ་བརྟན་པར་བྱའོ། །
-293-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
གཉིས་པ་ནི། སྒོའི་སློབ་དཔོན་དུ་འོས་པ་བཞིའམ་མེད་ན་གཅིག་གིས་
ཕྱོགས་སོ་སོར་སོང་ཏེའམ། དེའང་མེད་ན་རང་གི་མོས་པས་མཆོད་པ་བཤམས་པ་
བྱིན་གྱིས་བརླབས་ཏེ། ཤར་ནས་རང་ཉིད་རྣམ་སྣང་དཀར་པོ་ཞེས་པ་ནས། གཡོན་
གཉིས་རིན་པོ་ཆེ་དང་པདྨ་འཛིན་པར་གྱུར། ཨོཾ་སརྦ་ཏ་ཐཱ་ག་ཏ་ཨབྷཾ་ནས་ཤཔྟའི་
སྟང་སྟབས་དང་། སྤྲོ་ཞིང་ཤེས་ནས་རྡོ་རྗེའི་གར་སྟབས་ཀྱང་རྒྱས་པར་བྱ་ལ། ཕྲེང་
བར་འབྱུང་བ་བཞིན་ཁ་སྦྱོར་བཅུ་དྲུག་ཀྱང་བྱའོ། །
ལྔ་པ་ནི། སེང་ལྡེང་གྱི་ཕུར་བུ་སྟོང་། བགེགས་མཐར་བྱེད་ལྟ་བུ་སྨད་
གསལ་ཤིང་ཟུར་གསུམ་པའི་དབྱིབས་ཅན་ལ། ཙནྡན་དམར་པོས་བྱུགས། སྲད་བུ་
དམར་པོས་དཀྲིས། མེ་ཏོག་གི་ཕྲེང་བ་བཏགས་ལ། བསང་སྦྱང་བྱས་ནས་བགེགས་
མཐར་བྱེད་དུ་སྐད་ཅིག་གིས་བསྐྱེད། གནས་གསུམ་དུ་ཡིག་འབྲུ་གསུམ་གྱི་ཧཱུྃ་ལས་
འོད་འཕྲོས་ཡེ་ཤེས་པ་སྤྱན་དྲངས། ཛཧཱུྃ་བཾ་ཧོ་གཉིས་སུ་མེད་པར་ཐིམ། དེའི་མིག་
གཉིས་སུ་ཀིཾ་ཀིཾ་རྣ་བ་གཉིས་སུ་དྲི་ཚིགས། སྣ་བུག་གཉིས་སུ་ཁཾ་ཁཾ། ལྕེ་ལ་གཾ དཔྲལ་
བར་ཀཾ ལྟེ་བར་སཾ། སླར་ཡང་ཧཱུྃ་གི་འོད་ཟེར་གྱིས་དབང་ལྷ་སྤྱན་དྲངས་པས་དབང་
བསྐུར་དྲི་མ་དག་མི་སྐྱོད་པས་དབུ་བརྒྱན་པ་ཞུ་བ་ལས་བྱུང་བའི་རྡོ་རྗེ་ཕུར་བུ་མེ་རབ་
ཏུ་འབར་བར་བསམས་པ་ལག་པ་གཡོན་དུ་བཟུང་ཞིང་། གཡས་སུ་ཐོ་བ་མེ་རབ་ཏུ་
འབར་ བ་བཟུང་བར་གྱུར། ཞེས་བརྗོད་ཅིང་བཟུང་། དེ་གཉིས་མེད་ན་དེ་ལྟར་
བསྒོམས་ལ། རང་གི་ཐུགས་ཀ་ནས། སྤྲོས་པའི་འོད་ཟེར་གྱིས་བརྒྱ་བྱིན་ལ་སོགས་
པ་ཕྱོགས་བཅུའི་བགེགས་རྣམས་དཀྱིལ་འཁོར་གྱི་དབུས་སུ་བཀུག་པའི་སྤྱི་བོར་ཕུར་
བུ་ཟུག ཨོ་གྷ་གྷ་གྷ་ཏ་ཡ་གྷ་ཏ་ཡ་སརྦ་དུཥྛན་ཕཊ་ཕཊ། ཀཱི་ལ་ཡ་ཀཱི་ལ་ཡ། སརྦ་པཱ་
པཾ་ཕཊ་ཕཊ་ཧཱུྃ་ཧཱུྃ་ཧཱུྃ་བཛྲ་ཀཱི་ལ་ཡ་བཛྲ་དྷ་ར་ཨཱཛྫཱ་པ་ཡ་ཏི་སརྦ་བིགྷཱན་ཀཱ་ཡ་ཝཱཀྐིཏྟ་
-294-
ཧཱུཾ
ཏྟ་



དཔལ་གསང་བ་འདུས་པ་འཇམ་པའི་རྡོ་རྗེའི་དཀྱིལ་འཁོར་གྱི་ཆོ་ག་འདོད་དགུའི་ཆར་འབེབས། །
བཛྲ་ཀཱི་ལ་ཡ་ཧཱུྃ་ཧཱུྃ་ཕཊ། ཅེས་བརྗོད་ཅིང་ཕུར་བུ་དཀྱིལ་འཁོར་གྱི་སའི་དབུས་སུ་
བཏབ་པས་བགེགས་རྣམས་ཀྱི་སྤྱི་བོ་ནས་རྐང་མཐིལ་གྱི་བར་དུ་ཕུག་སྟེ་གསེར་གྱི་
ས་གཞི་ལ་སྤྲུགས་པས་སྒོ་གསུམ་འོད་གསལ་དུ་ཐིམ་པར་གྱུར་བའི་ཕུར་བུ་ལས་
འོད་ཟེར་རྣོན་པོ་ཕྱོགས་བཅུར་འཕྲོས་པས་འགྲོ་བ་ཐམས་ཅད་བགེགས་དང་བྲལ་
བར་གྱུར་ཅིང་། ས་གཞིའི་ཕྱི་རོལ་དུ་ཧཱུྃ་ལས་རྡོ་རྗེའི་ར་བ་དང་། པཾ་ལས་རྡོ་རྗེའི་གུར་
གྱིས་སྐོར་བའི་ཕྱི་ནས་ལཾ་ལས་དབང་ཆེན་གྱི་དཀྱིལ་འཁོར་ཟུར་བཞི་པ་སེར་པོས་
ཕྱོགས་དང་རཾ་ལས་མེའི་དཀྱིལ་འཁོར་ཟུར་གསུམ་པ་དམར་པོས་མཚམས་རྣམས་
བཅིངས་པར་གྱུར། ཞེས་བརྗོད་ཅིང་བསམ་མོ། །འདིར་ཕུར་བུ་དབུས་སུ་འདེབས་
པར་གཞུང་ཀུན་ལས་བཤད་པས་ཕུར་བུ་གཅིག་ཞེས་བརྗོད་ཅིང་བསམ་མོ། །
གསུམ་པ་ནི། རང་ཉིད་གཙོ་བོ་ལས་བྱེ་བའི་རྡོ་རྗེ་ཧཱུྃ་མཛད་སྐུ་མདོག་སྔོན་པོ་
སྔོ་དཀར་དམར་བའི་ཞལ་གསུམ་ཕྱག་དྲུག་གི་དང་པོ་གཉིས་ཧཱུྃ་མཛད་ཀྱི་ཕྱག་རྒྱ་
ཐུགས་ཀར་བཅིང་པས་རང་འོད་ཀྱི་ཡུམ་ལ་འཁྱུད་ཅིང་། ལྷག་མ་གཡས་གཉིས་རྡོ་
རྗེ་དང་རལ་གྲི། གཡོན་གཉིས་ནོར་བུ་དང་པདྨ་འཛིན་པ། ཁྲོ་བོའི་ཉི་མས་ཐམས་
ཅད་དང་ལྡན་པའི་མིག་གཡས་པ་མཾ་ལས་ཉི་མ། གཡོན་པ་ཊ་ལས་ཟླ་བ་མིག་
འབྲས་ཧཱུྃ་ལས་དུས་མཐའི་མེ་ལྟར་འབར་བའི་རྡོ་རྗེ་རྩེ་ལྔ་པར་གྱུར། ཞེས་བརྗོད་
ཅིང་༑ ང་རྒྱལ་དྲག་ཏུ་བྱས་ནས་རབ་ཏུ་གདངས་པའི་རྡོ་རྗེའི་ལྟ་བས་གཡོན་སྐོར་དུ་
བལྟས་པས་བགེགས་ཐམས་ཅད་ཚར་བཅད། གཡས་སྐོར་དུ་བལྟས་པས་ར་གུར་
དང་མཚམས་བཅིངས་པར་བསམས་ལ། ངག་ཏུ་ཀྲོ་དྷ་དྲྀཏྟི་ཧཱུྃ། ལན་གཉིས་དང་།
མིག་འབྲས་ཀྱི་རྡོ་རྗེ་ལས་ཁྲོ་བོའི་ཚོགས་དཔག་ཏུ་མེད་པ་འཕྲོས་པས་བགེགས་
ཐམས་ཅད་ཚར་བཅད་ཅིང་རྡོ་རྗེའི་ར་བ་དང་གུར་གྱིས་བསྐོར་བའི་ཕྱོགས་མཚམས་
-295-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ཐམས་ཅད་བཅིངས་པར་གྱུར་ཞེས་བརྗོད་དོ། །དེ་ནས་རང་གི་རྐང་མཐིལ་གཉིས་སུ་
ཨ་ལས་བྱུང་བའི་སྣ་ཚོགས་རྡོ་རྗེ་འབར་བ་རེ་རེས་མཚན་པར་གྱུར། ཧཱུྃ་ཞེས་བརྗོད་
ཅིང་བསམས་ནས་དབང་ལྡན་མཚམས་སུ་སོང་ནས་སྣ་ཚོགས་རྡོ་རྗེ་རྩེ་ལྔ་པའམ་རྩེ་
གསུམ་པའམ་རྩེ་གཅིག་པ་ལ་སོགས་པའི་འགྲོས་ཀྱིས་དཀྱིལ་འཁོར་གྱི་ས་གཞི་ལ་
བསྐོར་བ་གཅིག་བྱས་ཏེ། དབང་ལྡན་ནས་ཁ་ནང་དུ་ཕྱོགས་པས། སྟོང་ཉིད་སྙིང་
རྗེའི་ངང་ནས་ཁྲོ་བོའི་ང་རྒྱལ་དང་ལྡན་པས་ཧཱུྃ་ལུས་ངག་སེམས་ལ་གནས་པ་ཡི། །
བགེགས་ཀྱི་ཚོགས་རྣམས་ང་ལ་ཉོན། །ང་ནི་དཔལ་ལྡན་རྡོ་རྗེ་འཆང་། །བསྲུང་བའི་
འཁོར་ལོ་རབ་སྦྱོར་བ། །རྡོ་རྗེ་འབར་བའི་གཟུགས་ཀྱིས་ནི། །ལུས་གསུམ་ལས་བྱུང་
བགས་བྱ་སྟེ། །གལ་ཏེ་བདག་བསྒོ་ལས་འདས་ན། །འཇིག་པར་འགྱུར་བ་གདོན་མི་
ཟ༑ ༑ཞེས་ལན་གསུམ་ང་རོ་དྲག་པོས་བརྗོད། རོལ་མོ་དྲག་ཏུ་བྱ་ཞིང་གུ་གུལ་གྱིས་
བདུག ཡུངས་ཀར་གྱིས་བྲབ་བོ། །དེ་ནས་བགེགས་དང་བྲལ་བའི་སྙེམས་པ་དང་
ལྡན་པས། རྡོ་རྗེའི་འགྲོས་ཀྱིས་སྐོར་ཞིང་ཤར་ལྷོ་ནུབ་བྱང་གཡས་བརྐྱངས་གཡོན་
བརྐྱངས་ས་ག་ ཟླུམ་པོ་ལ་སོགས་པའི་སྟང་ བར་འདི་མ་དཔེ་ཤོག་བུ་བརྒྱད་པའི་རྒྱབ་དང་དགུ་པའི་མདུན་ངོས་མ་
ཚང་བཅིངས་པར་གྱུར། དེ་ནས་མཆོད་པ་བསངས་སྦྱངས་བྱས་ནས་རྒྱས་བསྡུས་ཇི་
ལྟའི་རིགས་པས་དབུལ་ཞིང་བསྟོད། བདུད་རྩི་མྱང་པའི་བར་དུ་བྱའོ། །འདིར་དམ་
ཚིག་པ་བསྐྱེང་པ་དང་སྐྱེ་མཆེད་བྱིན་རླབས་སོགས་དང༌། སྤྲོ་བ་བསྐྱེད་ཅིང་སྙན་
མནན་པ་སོགས་ཀྱང་རང་གཞུང་དུ་མི་འབྱུང་བས་བཞག་གོ །བསོད་སྙོམས་པས་
སྐབས་འདིར་གསོལ་གདབ་བྱས་ཀྱང་རྩ་འགྲེལ་དང་ཕྲེང་བར་བུམ་པ་སྟ་གོན་གྱི་
མཇུག་དུ་བཤད་པ་ལྟར་བྱའོ། །
གསུམ་པ་ནི། རྒྱུ་རིན་པོ་ཆེ་ལས་བྱས་ཤིང་དབྱིབས་ལྟོ་བ་ཆེ་བ་མཆུ་འཕྱང་
-296-



དཔལ་གསང་བ་འདུས་པ་འཇམ་པའི་རྡོ་རྗེའི་དཀྱིལ་འཁོར་གྱི་ཆོ་ག་འདོད་དགུའི་ཆར་འབེབས།
བ་མགྲིན་པ་རིང་བ་ཞབས་ཞུམ་ཞིང་རྩ་བ་དང་ནག་ནོག་མེད་པའི་ལྷ་བུམ་བཅུ་དགུ་
ལས་བུམ་དང་བཅས་པའམ། མེད་ན་གཙོ་བོ་ལ་དེའི་རིག་པ་དང་བཅས་པ་ལྔ། ཡུམ་
བཞི་ལ་བཞི། ལས་བུམ་སྟེ་བཅུ། དེ་ཡང་མེད་ན་རྣམ་རྒྱལ་དང་ལས་བུམ་གཉིས་
རྣམ་པ་རང་བཞིན་དཀར་པོར་ཡོད་ན་དེས་ཆོག མེད་ན་ཙན་དཀར་པོ་དང་སྦྱར་
བའི་ས་དཀར་གྱིས་བྱུག་གཙོ་བོའམ་རྣམ་རྒྱལ་ལ་ཆོས་འབྱུང་གི་དབུས་སུ་སྣ་ཚོགས་
པའི་པད་ཟླ་ལ་གནས་པའི་གཙོ་བོའི་ཕྱག་མཚན། གཞན་རྣམས་ལའང་ཆོས་འབྱུང་
མེད་པའི་སོ་སོའི་གདན་ལ་སོ་སོའི་ཕྱག་མཚན། ལས་བུམ་ལ་བགེགས་མཐར་བྱེད་
ཀྱི་ཕྱག་མཚན། དེ་དང་རྣམ་རྒྱལ་གཉིས་ལས་མེད་ན་རྣམ་རྒྱལ་ལ་གཙོ་བོའི་ཕྱག་
མཚན་གྱི་འོག་དང་ཕྱོགས་གཞན་གསུམ་རྣམས་སུ་རིགས་ལྔའི་ཕྱག་མཚན་ལྷག་མ་
རྣམས་གུར་གུམ་སོགས་ཀྱིས་བྲི། རས་དཀར་པོས་མགྲིན་པ་དཀྲི་ཞིང་ཆུ་གཙང་མ་
སྲོག་ཆགས་མེད་པས་སུམ་གཉིས་ཙམ་བགང། ཏིལ། ནས། གྲོ། མོན་སྲན། །
འབྲས༑ སོ་བ་སྟེ་འབྲུ་ལྔ། བྲྀ་ཧ་ཏི། ཀན་ཀ་རི་དན་ཨུད་པ་ལ་གཞན་གྱིས་མི་ཐུབ་
པ་དཀར་པོ། ཧ་ས་དེ་བ་སྟེ་སྨན་ལྔ། གསེར་དངུལ་མུ་ཏིག་བྱི་རུ་མུ་མེན་ཏེ་རིན་པོ་ཆེ་
ལྔ༑ དྲི་བཟང་ཀྱི་ཆུ་རྣམས་བླུག འབྲས་བུ་ཅན་གྱི་ཤིང་གིས་ཁ་བརྒྱན་ལ། རྣམ་
རྒྱལ་གྱི་སྟེང་དུ་བདུད་རྩི་ལྔ་དང་བཅས་པའི་དྲི་བཟང་ཀྱི་ཆུས་བཀང་བའི་དུང་ཆོས།
དེའི་སྟེང་དུ་རྡོ་རྗེ་ལ་མེ་ཏོག་གི་ཕྲེང་བ་བཏགས་པ་རྣམས་བཞག བུམ་ པ་ རྣམས་
ཕྱོགས་ མ་ འཆོལ་ བར་ བཀོད། གཉིས་ ལས་ མེད་ན། འདིར་ སློབ་ དཔོན་ བསོད་
སྙོམས་པས་རྣམ་རྒྱལ་དཀྱིལ་འཁོར་གྱི་གཙོ་བོའི་གཡས་སུ་འཇོག་པར་གསུངས་
ཤིང་མཆོད་ཡུལ་གྱི་གཙོ་བོ་ཡིན་པས་ཁ་ཚུར་ལྟའི་གཡས་དང་དེའི་གཡོན་དུ་ལས་
བུམ་བཞག་པར་བྱ་སྟེ། དེ་བྱ་བ་མང་བས་རྣལ་འབྱོར་པའི་ལག་པ་གཡས་དང་ཉེ་
-297-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
བར་འབྱུང་བའི་ཕྱིར་རོ། །དེ་ལྟར་བུམ་བསྐྱེད་ཀྱི་མཆོད་པའི་མགོ་ཡང་རྣམ་རྒྱལ་གྱི་
ངོས་ལ་བསྟན་ཏེ་ལེགས་པར་བཤམས་ཞིང་། བུམ་པ་ལས་མི་རིང་བར་གཏོར་མ་
ཡང་བཤམ་མོ། །དེ་ནས་ལས་ཐམས་ཅད་པས་བསང་། སྭ་བྷ་ཝས་སྦྱངས་སྟོང་བའི་
ངང་ལས་པཾ་ལས་བྱུང་བའི་རིན་པོ་ཆེའི་བུམ་པ་ལྟོ་བ་ཆེ་བ་ལ་སོགས་པ་མཚན་ཉིད་
ཐམས་ཅད་དང་ལྡན་པར་གྱུར་པ་རྣམས་ཀྱི་ནང་དུ་ཨོཾ་ཏཔེ་ཏསྟེ་མ་ཧཱ་ཏསྟེ་སྭཱ་ཧཱ། ལྷའི་
ཆུ་བོ་དལ་འབབ་དང་བུམ་པའི་ཆུ་རྣམས་དབྱེར་མེད་པར་གྱུར། དེ་རྣམས་ཀྱི་ནང་
དང་མཚན་མ་སོ་སོའི་གནས་སུ། རང་རང་གི་གདན་གྱི་སྟེང་དུ་རང་གི་ས་བོན་ལས་
བྱུང་བའི་རང་རང་གི་ཕྱག་མཚན་ས་བོན་སོ་སོས་མཚན་པ་རྣམས་ཡོངས་སུ་གྱུར་པ་
ལས་སྐུ་ཡོངས་སུ་རྫོགས་པ་རྣམས་སུ་གྱུར་པ་ནི། དབུས་ཀྱི་བུམ་པའི་ནང་དང་
མཚན་མའི་གནས་སུ་འཇམ་པའི་རྡོ་རྗེ་སོགས་ནས། ཕྱིའི་བྱང་གི་བུམ་པའི་ནང་དང་
མཚན་མའི་གནས་སུ་བགེགས་མཐར་བྱེད་སོགས་དང་། ལས་བུམ་གྱི་ནང་དང་
མཚན་མའི་གནས་སུ་ཡང་བགེགས་མཐར་བྱེད་རྣམས་སྐུ་མདོག་ཕྱག་མཚན་བསྒྲུབ་
ཐབས་ ལྟར་ བསྐྱེད་བའམ། བུམ་ པ་བཅུ་ ལས་མེད་ན་ རིགས་ ལྔ་ དང་ ཡུམ་བཞི་
བགེགས་མཐར་བྱེད་རྣམས་བསྐྱེད། གཉིས་ལས་མེད་ན། དབྱེར་མེད་པར་གྱུར།
ཅེས་པའི་རྗེས་ལ། རྣམ་རྒྱལ་བུམ་པའི་ནང་དུ་སྣ་ཚོགས་པད་མའི་གདན་བཅུ་དགུ།
དབུས་ཀྱི་ཤར་ལས་གཞན་པའི་ཕྱོགས་གསུམ་དང་ཕྱིའི་ཕྱོགས་བཞིར་ཉི་མ་དང་
གཞན་རྣམས་སུ་ཟླ་བའི་གདན། དེ་རྣམས་ཀྱི་སྟེང་དུ་རང་རང་གི་ས་བོན་ཞེས་
སོགས་ནས་ཡོངས་སུ་རྫོགས་པ་རྣམས་སུ་གྱུར་པ་ནི། དབུས་སུ་འཇམ་དཔལ་རྡོ་རྗེ་
ཞེས་སོགས་ནས་ཕྱིའི་བྱང་དུ་བགེགས་མཐར་བྱེད་ཞེས་སོགས་དང་། རྣམ་རྒྱལ་བུམ་
པའི་མཚན་མ་ལྔའི་གནས་སུ་སྣ་ཚོགས་པད་མའི་གདན་རེ་རེ། ཤར་གྱི་སྟེང་འོག་
-298-



དཔལ་གསང་བ་འདུས་པ་འཇམ་པའི་རྡོ་རྗེའི་དཀྱིལ་འཁོར་གྱི་ཆོ་ག་འདོད་དགུའི་ཆར་འབེབས།
གཉིས་སུ་ཟླ་བ། གཞན་གསུམ་དུ་ཉི་མ། དེ་རྣམས་ཀྱི་སྟེང་དུ་རང་རང་གིས་ས་བོན་
ཞེས་པ་ནས་ཡོངས་སུ་རྫོགས་པ་རྣམས་སུ་གྱུར་པ་ནི། ཤར་གྱི་སྟེང་དུ་འཇམ་པའི་རྡོ་
རྗེ༑ དེའི་འོག་ཏུ་རྣམ་སྣང་། ལྷོར་རིན་འབྱུང་། ནུབ་དུ་འོད་དཔག་མེད་། བྱང་དུ་
དོན་གྲུབ་སོགས་དང་། ལས་བུམ་གྱི་ནང་དང་མཚན་མའི་གནས་སུ་སྣ་ཚོགས་པད་
ཉི་ལ་གནས་པའི་ཧཱུྃ་ལས་སྣ་ཚོགས་རྡོ་རྗེ་ཡོངས་སུ་གྱུར་པ་ལས་བགེགས་མཐར་
བྱེད་རྣམས་བསྐྱེད། དེ་རྣམས་ཀྱི་མིག་གཉིས་སུ་ཞེས་སོགས་མངོན་རྟོགས་ལྟར་རྒྱས་
པའམ༑ བསྡུ་ན་མིག་གཉིས་སུ་ཀིཾ་ཀིཾ་དཀར་པོ། རྣ་བ་གཉིས་སུ་ཛི་ཛཾ་ནག་པོ། སྣ་
བུག་གཉིས་སུ་ཁཾ་ཁཾ་སེར་པོ། ལྕེ་ལ་གོ་དམར་པོ། དཔྲལ་བར་ཀཾ་ལྗང་ཁུ། ལྟེ་བར་
སཾ་དཀར་པོ། སྤྱི་བོར་ཨོཾ་དཀར་པོ། མགྲིན་པར་ཨཱདམར་པོ། ཐུགས་ཀར་ཧཱུྃ་ནག་
པོ༑ ཐུགས་ཀའི་ཧཱུཾ་ལས་རང་བཞིན་གྱི་གནས་ནས་བསྒོམས་པ་དང་འདྲ་བའི་ཡེ་
ཤེས་པ་སྤྱན་དྲངས། ཛཧཱུྃ་བཾ་ཧོ༔གཉིས་སུ་མེད་པར་གྱུར། སླར་ཡང་ཧཱུྃ་གི་འོད་ཟེར་
གྱིས་དབང་གི་ལྷ་རྒྱལ་བ་ཡབ་ཡུམ་ཞེས་སོགས་ནས། རང་རང་གི་རིགས་ཀྱི་བདག་
པོས་དབུ་བརྒྱན་པར་གྱུར་ཞེས་མངོན་རྟོགས་ལྟར་བརྗོད་ཅིང་བསམ། མཆོད་པ་བྱིན་
གྱིས་བརླབས་ནས་མཆོད་བསྟོད་བདུད་རྩི་མྱང་བ་རྣམས་རྒྱས་བསྡུས་གང་རུང་བྱས་
ལ༑ ཨོཾ་བཛྲ་ཨམྲྀ་ཏ་ཨུ་ད་ཀ་ཧཱུྃ། ཞེས་པ་དང་། ཨོཾ་ཨཱཿཧཱུྃ་ལན་བདུན་བདུན་བཟླས་
ཏེ༑ དུང་ཆོས་ཀྱི་ཆུ་ཡེ་ཤེས་ཀྱི་བདུད་རྩིར་བྱས་པའི་རྡོ་རྗེའི་རྡུལ་ཕྲ་རབ་ཀྱི་རང་
བཞིན་དུ་གྱུར། ཞེས་བརྗོད་ཅིང་བསམ། དེ་ནས་ ལག་ པ་ གཡོན་པས་ རྡོ་ རྗེ་ ལ་
བཏགས་པའི་གཟུངས་ཐག་མེ་ཏོག་དང་བཅས་ཏེ་བཟུང་ལ། གཙོ་བོའི་སྔགས་བརྒྱ་
རྩ་བརྒྱད་དང་། གཞན་རྣམས་ལ་ཉི་ཤུ་རྩ་རེ་རེ་དང་། བགེགས་མཐར་བྱེད་ཀྱི་
སྔགས་བརྒྱ་རྩ་བརྒྱད་ཕྲེང་སྔགས་དང་བཅས་པ་བཟླས་པའི་མཐར་གཙོ་བོའི་སྔགས་
-299-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
དང་ཧཱུྃ་ལན་བདུན་བཟླས་པའི་དུང་ཆོས་གྱི་ཆུས་མཆོད་བསྟོད་དང་ལས་ཐམས་ཅད་
བཟླས་པའི་མེ་ཏོག་དཀར་པོ་གསུམ་བུམ་པར་བླུག སླར་ཡང་ཨོ་ས་རྦ་ཏ་ཐཱ་ག་ཏ་
པུལླི་ནས་ཤཔྟའི་བར་གྱིས་མཆོད། ལས་བུམ་གྱི་ཁ་རྒྱན་ཆུ་དང་བཅས་པས་བུམ་པ་
ལ་བསང་ཏེ་ཇི་སྲིད་དཀྱིལ་འཁོར་གྱི་བྱ་བ་མཐར་མ་ཕྱིན་གྱི་བར་དུ་བགེགས་བཟློག་
པའི་ཕྲིན་ལས་མཛད་དུ་གསོལ་ཞེས་ཕྲིན་ལས་བཅོལ། གཏོར་མ་བྱིན་གྱིས་བརླབས་
ནས༑ བུམ་བསྐྱེད་ཀྱིས་ལྗགས་ལ་ཞེས་སོགས་ཀྱི་ལྗགས་བྱིན་གྱིས་བརླབས་ནས་
སྒྲུབས་ཐབས་ལྟར་གཏོར་མ་ཕུལ། ཡི་གེ་བརྒྱ་པ་བརྗོད་པའི་རྗེས་སུ། བུམ་པ་ལ་
རེག་ཏེ། མི་སྐྱོད་རྡོ་ རྗེ་ ཡེ་ཤེས་སོགས། མ་དཔེའི་ཤོག་གྲངས་བཅུ་གཅིག་པའི་སྔོན་ལྡེབ་མི་འདུག་
ལྔའི་བར་དུ་ཟུང་དུ་མ་གྱུར་པ་རྣམས་སམ། སྣོད་དང་ལྡན་ན་གྲངས་ཀྱི་ངེས་པ་མེད་
པ་ཡང་རུང་སྟེ། དེ་རྣམས་དཀྱིལ་འཁོར་ཡོལ་བས་སྒྲིབས་པའི་ཕྱི་རོལ་དུ་བཞག་ཏེ་
སེམས་རྩེ་གཅིག་པས་ཉན་དུ་བཅུག་ལ། འདིར་དབང་བསྐུར་དོན་དུ་གཉེར་བ་ལ་
ཆེད་དུ་གཉེར་བྱའི་ཀུན་སློང་ གསུམ་ཏེ། ལ་ལ་འདི་ཡི་དོན་གྲུབ་ཕྱིར། །གསང་
སྔགས་དཀྱིལ་འཁོར་འཇུག་པར་བྱེད། །ཅེས་པ་ཚེ་འདིའི་བདེན་འབྲས་འདོད་པ་
དང༑ བསོད་ནམས་འདོད་པས་དེ་ལས་གཞན། །ཅེས་པ་ཚེ་ཕྱི་མའི་མངོན་མཐོ་ཙམ་
འདོད་པ་དང༌། གཞན་དག་འཇིག་རྟེན་གཞན་དོན་གཉེར། །ཞེས་པ་འཇིག་རྟེན་
ལས་གཞན་པ་སངས་རྒྱས་འདོད་པ་གསུམ་ལས་བསམ་པ་ཕྱི་མ་བསྐྱེད་དགོས་ཏེ།
འཇིག་རྟེན་ཕ་རོལ་དོན་གཉེར་བའི། །དད་པ་མང་དུ་བྱེད་པ་ཡི། །བློ་ལྡན་དཀྱིལ་
འཁོར་འཇུག་བྱ་ཡི། །ཚེ་འདིའི་འབྲས་བུ་འདོད་མི་བྱ། །ཚེ་འདི་འདོད་པར་གྱུར་པ་
ལ༑ ༑འཇིག་རྟེན་ཕ་རོལ་འབྲས་མི་འབྱུང་། །འཇིག་རྟེན་ཕ་རོལ་དོན་གཉེར་སྐྱེས། །
འཇིག་རྟེན་འདི་ཡི་འབྲས་བུ་རྒྱས། །ཞེས་གསུངས་པས་སོ། །ཞེས་བརྗོད། སློབ་མ་
-300-



དཔལ་གསང་བ་འདུས་པ་འཇམ་པའི་རྡོ་རྗེའི་དཀྱིལ་འཁོར་གྱི་ཆོ་ག་འདོད་དགུའི་ཆར་འབེབས།
རྣམས་མེའི་དཀྱིལ་འཁོར་རབ་ཏུ་འབར་བའི་སྟེང་ན་གནས་པའི་སྙིང་ཁར་ཡང་རཾ་
ལས་མེའི་དཀྱིལ་འཁོར་འབར་བས་སྡིག་སྒྲིབ་ཐམས་ཅད་དང་ཐ་མལ་གྱི་ཕུང་པོ་
བསྲེགས་ནས། རྣམ་ཤེས་ཨོཾ་ཨཱ༔ཧཱུྃ་གསུམ་དུ་གནས་པ་རང་གི་ཐུགས་ཀའི་འོད་ཀྱིས་
བཀུགས་ནས་ཞལ་དུ་ཞུགས་རྡོ་རྗེའི་ལམ་ནས་ཡུམ་གྱི་པདྨར་བབས་པ་དེར་སྐད་
ཅིག་གིས་སྤྲུལ་པའི་དཀྱིལ་འཁོར་ཕྱི་ནང་དུ་བཅུག་ནས་ཆོས་འབྱུང་གི་ཕྱག་རྒྱའི་འོད་
ཀྱིས་རེག་པ་ཙམ་གྱིས་འོད་དུ་ཞུ་བ་ཡོངས་སུ་གྱུར་པ་ལས་གཙོ་བོར་བསྐྱེད། སླར་
ཡང་ཕྱོགས་བཅུའི་སངས་རྒྱས་ཐམས་ཅད་སྤྱན་དྲངས་ཏེ་རང་གི་ལུས་ལ་ཞུགས་ནས་
བྱང་ཆུབ་ཀྱི་སེམས་སུ་ཞུ་བ་རྡོ་རྗེའི་ལམ་ནས་འཐོན་པས་དབང་བསྐུར་ཏེ། པད་མ་
ནས་འཐོན་པར་རང་གནས་སུ་འཁོད་པར་བསམ་མོ། །
གཉིས་པ་ནི་ཕྱག་དང་མཎྜལ་དང་ཡོན་ཕུལ་ལ། དགའ་ཆེན་ཁྱོད་བདག་
སྟོན་ པ་ སྟེ། །སློབ་ དཔོན་ ཁྱོད་ནི་དགོངས་ སུ་ གསོལ། །བྱང་ཆུབ་ཆེན་ པོའི་ ཚུལ་
བསྟན་པ། །མགོན་པོ་ཆེན་པོ་བདག་འཚལ་ལོ། །དམ་ཚིག་དེ་ཉིད་བདག་ལ་སྩོལ། །
བྱང་ཆུབ་སེམས་ཀྱང་བདག་ལ་སྩོལ། །སངས་རྒྱས་ཆོས་དང་དགེ་འདུན་ཏེ། །སྐྱབས་
གསུམ་དག་ཀྱང་བདག་ལ་སྩོལ། །ཐར་པ་ཆེན་པོའི་གྲོང་མཆོག་ཏུ། །མགོན་པོས་
བདག་ནི་གཞུག་ཏུ་གསོལ། །ཞེས་ལན་གསུམ་གསོལ་བ་འདེབས་སུ་བཅུག་ལ།
སློབ་མ་གཅིག་གཙོ་བོར་བྱས་ནས་ཁྱོད་ནི་ཚུལ་ཆེན་སྣོད་ཡིན་པས། །བུ་ཚུར་ཤོག་
ཅིག་ཐེག་ཆེན་པོའི། །གསང་སྔགས་སྤྱོད་ཚུལ་ཆོ་ག་ནི། ཁྱོད་ལ་ཡང་དག་བསྟན་
པར་ བྱ། །སྐུ་ གསུང་ ཐུགས་ ཀྱི་རྡོ་ རྗེ་ཅན། །དུས་གསུམ་འབྱུང་བའི་ སངས་ རྒྱས་
རྣམས༑ ༑རྡོ་རྗེ་སྔགས་ཀྱི་མཐུ་ཡིས་ནི། །ཡེ་ཤེས་མཉམ་མེད་ཡང་དག་བརྙེས། །
གསང་སྔགས་སྦྱོར་བ་མཉམ་མེད་པ། །གང་གི་ཤཱཀྱ་སེང་གེ་སོགས། །མཆོག་རྣམས་
-301-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ཀྱིས་ ཀྱང་བདུད་ཀྱི་སྡེ། །མི་ཟད་ཆེན་པོ་སྟོབས་ཆེན་བཅོམ། །འཇིག་རྟེན་རྗེས་
འཇུག་རྟོགས་ནས་ནི། །འཁོར་ལོ་སྐོར་ནས་མྱ་ངན་འདས། །དེ་བས་ཀུན་མཁྱེན་
ཐོབ་བྱའི་ ཕྱིར། །བུ་ ཡིས་ བློ་ གྲོས་འདི་ གྱིས་ཤིག །ཅེས་ པའི་དོན་བཤད་དེ་
སྔགས་ལ་མོས་པ་བརྟན་པོ་འཛིན་དུ་གཞུག །
གསུམ་པ་ནི། དེ་ནས་གང་ཞིག་ཐོགས་མེད་སྲིད་པའི་ཆུ་ཀླུང་དུ། །ཞེས་
སོགས་ཀྱི་རྒྱུན་བཤགས་བྱེད་དུ་འཇུག་པ་སྤྲོ་ཞིང་ལོང་ཡོད་ན་བྱ་ཞིང་། ཕ་རོལ་ཏུ་
ཕྱིན་པའི་ཐེག་ཆེན་དང་ཐུན་མོང་བའི་དམ་ཚིག་དང་སྡོམ་པ་མཐའ་དག་རྫོགས་བྱང་
གི་བར་དུ་འཛིན་པའི་བསམ་པ་བསྐྱེད་དུ་བཅུག་ནས། དཀོན་མཆོག་གསུམ་ལ་
བདག་སྐྱབས་མཆི། །སྡིག་པ་ཐམས་ཅད་སོ་སོར་བཤགས། །འགྲོ་བའི་དགེ་ལ་རྗེས་
ཡིད་རང་། །སངས་རྒྱས་བྱང་ཆུབ་ཡིད་ཀྱིས་བཟུང་། །ཞེས་དོན་དྲན་བཞིན་པས་
ལན་གསུམ་རྗེས་བཟློས་བྱེད་དུ་བཞུགས། ལས་ཐམས་ཅད་པས་བསྲུང་ཞིང་རང་གི་
ལག་པ་གཡས་པ་རྡོ་རྗེ་དང་བཅས་པའི་དྲི་བཟང་གི་ཆུས་སློབ་མའི་སྙིང་ཁོར་རེག་
ཅིང་ཧཱུྃ་ཞེས་བརྗོད་པས་རྡོ་རྗེ་སྔོན་པོ་རྩེ་ལྔ་པའི་ལྟེ་བར་ཧཱུཾ་སྔོན་པོ། མགྲིན་པར་རེག་
ནས་ཨཱཞེས་པས་པདྨ་དམར་པོ་འདབ་མ་བརྒྱད་པའི་ལྟེ་བར་ཨཱཿདམར་པོ། དཔྲལ་
བར་རེག་ནས་ཨོ་ཞེས་བརྗོད་པས་འཁོར་ལོ་དཀར་པོ་བརྩིབས་བརྒྱད་པའི་ལྟེ་བར་
ཨོཾ་དཀར་པོ། དེ་བཞིན་དུ་ཡས་མར་རེག་ཅིང་བརྗོད་པས་མིག་གསུམ་ལས་འོད་
ཟེར་འཕྲོས་ནས་སངས་རྒྱས་ཐམས་ཅད་ཀྱི་སྐུ་གསུང་ཐུགས་ཀྱི་རྡོ་རྗེ་གསུམ་སྤྱན་
དྲངས་ཏེ་ཡི་གེ་གསུམ་ལ་ཐིམས། ཡང་མས་ཡར་རེག་ཅིང་བརྗོད་པས་སློབ་མའི་སྒོ་
གསུམ་དང་དེ་རྣམས་དབྱེར་མེད་དུ་གྱུར་པར་བསམ་ལ། མཆོད་པ་མེ་ཏོག་མཆོད་
ཡོན་དྲི་མཆོག་མར་མེ་རྣམས་ལས་ཐམས་ཅད་པས་བསང་ཞིང་ཡི་གེ་གསུམ་གྱིས་
-302-



དཔལ་གསང་བ་འདུས་པ་འཇམ་པའི་རྡོ་རྗེའི་དཀྱིལ་འཁོར་གྱི་ཆོ་ག་འདོད་དགུའི་ཆར་འབེབས།
བྱིན་གྱིས་བརླབས་ལ། རང་རང་གི་སྤྱི་བོ་ནས་མདུན་དུ་དང་སྙིང་ཁ་དང་མིག་སྔར་
རྣམས་སུ་འབུལ་བའམ། ཡང་ན་ཉེར་སྤྱོད་ལྔ་ཚང་མར་འབུལ་ཏེ་དུས་འདི་ནས་ནི་
བཟུང་ནས་སུ། །འཁོར་བའི་ཉེས་པས་མ་གོས་པར། །མཆོད་པ་ཀུན་དང་ཁྱོད་ལྡན་
པས༑ ༑དུས་རྣམས་ཀུན་ཏུ་བདེ་བར་མནོས། །ཞེས་བརྗོད་དོ། ། །
བཞི་པ་ནི། རང་གི་མདུན་དུ་དྲི་བཟང་ཀྱི་མཎྜལ་གྲུ་བཞི་པ་འདོམ་གྲུ་བཞི་
པ་ཙམ་བྱས་ལ། ཨ་ཤུད་ཐའམ་ཨུ་དུམ་ཝ་ར་ལ་སོགས་པའི་སོར་བཅུ་གཉིས་དྲང་
ཞིང་རྨ་དང་སྲོག་ཆགས་དང་དེས་ཟོས་པའི་རྗེས་མེད་པའི་རྩེ་མོར་མེ་ཏོག་གིས་
བཅིངས་པ་ལས་ཐམས་ཅད་པ་བཟླས་ཀྱི་དྲི་བཟང་གི་ཆུས་བྱུགས་པ་སློབ་མ་ཁ་ཤར་
བྱང་དུ་བལྟས་པའི་སྙིམས་པར་བྱིན་ལ། དེས་ཀྱང་། ཅང་མི་སྨྲ་བའམ། བཛྲ་ཧ་ས་ཧ།
ཞེས་བརྗོད་ཅིང་རྩེ་མོ་ནས་སོས་འཆའ་བའི་ཚུལ་བྱས་ནས་དྲིའི་མཎྜལ་གྱི་སྟེང་དུ་
ལྟོས་པ་མེད་པར་དོར་བས་རྩེ་མོ་ཤར་ལྷོ་ནུབ་བྱང་སྟེང་འོག་ཏུ་བསྟན་ན། རྒྱས་པ་
དྲག་པོ་དབང་ཞི་བ་རིག་འཛིན་ས་འོག་རྣམས་འགྲུབ་ཅིང་ཕྱི་རོལ་ཏུ་ལྷུང་ན་དངོས་
གྲུབ་མེད་དོ་ཞེས་བརྗོད་དོ། །དེ་ནི་ལྟས་བརྟག་པའོ། །དེ་ནས་ནང་གི་ཉེས་སྐྱོན་སྦྱང་
བའི་ཕྱིར་དུ་ལས་ཐམས་ཅད་པ་བཟླས་པའི་དྲི་ཆུས་ཨོ་ཧྲིསུ་བི་ཤུདྡྷ་སརྦ་པཱ་པཾ་ནེ་ཙེ་
ཨ་སྱ་བི་ཤོ་དྷ་ཡ་སརྦ་བི་ཀལྤན་ཨ་པ་ན་ཡ་ཧཱུྃ། ཞེས་བཟླས་ཞིང་། ཁྱོད་ལ་བྱིན་ནས་
འཐུང་དུ་བཅུག་ལ་བཀྲ་ཤིས་རྨི་ལམ་མི་འཁྲུལ་པའི་ཆེད་དུ་རྩ་ཀུ་ཤ་མ་ཉམས་པའི་
གསར་པ་ཆེ་ཆུང་གཉིས་ཧཱུཾ་དང་དྷི༔ལས་བྱུང་བར་བསམ་ཞིང་དེ་གཉིས་བརྗོད་པས་
རིམ་པ་བཞིན་སྟན་དང་རྫས་ཀྱི་དོན་དུ་ཐལ་མོ་སྦྱར་བའི་བར་དུ་བྱིན། དེ་ནས་བར་
ཆད་བསྲུང་བའི་དོན་དུ་སྲད་བུ་དམར་པོ་སློབ་མའི་ལུས་ཚད་དང་ལྡན་པ་གསུམ་
སྒྲིལ་བྱས་ལས་ཐམས་ཅད་པ་བཟླས་པའི་རྡོ་རྗེའི་མདུད་པ་གསུམ་དང་དེའི་དཔུང་པ་
-303-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
གཡས་ལ། ལས་ཐམས་ཅད་པ་བཟླས་ལ་སྦྱིན་ཞེས་བཤད་ནའང་འགྱུར་གྱི་སྐྱོན་
ཡིན་པ་འདྲ་བས་གཡོན་དུ་བརྟགས་ན་རབ་བྱུང་ལ་གཞན་གྱིས་མི་མཐོང་བ་ལ་
སོགས་པའི་དགོས་པ་ཡོད་ཅིང་གཞན་དང་མཐུན་ནོ། །
ལྔ་པ་ནི། འཇིག་རྟེན་ན་ནི་ཀུན་མཁྱེན་རྣམས། །ཨུ་དུམ་ཝ་རའི་མེ་ཏོག་
བཞིན་༑ ༑རྒྱ་ལམ་ན་ནི་རེས་འགའ་ཞིག །འབྱུང་འགྱུར་ཡང་ནི་མི་འབྱུང་ངོ༌། །
གསང་སྔགས་སྤྱོད་པའི་ཚུལ་འབྱུང་བ། །དེ་བས་ཀྱང་ནི་དཀོན་པ་སྟེ། །གང་གིས་
སེམས་ཅན་མཉམ་མེད་དོན། །མྱ་ངན་མི་འདའ་བྱེད་པར་འགྱུར། །སྐལ་པ་བྱེ་བ་དུ་
མ་རུ། །སྔོན་དུ་སྡིག་པ་བྱས་པ་གང་། །དཀྱིལ་འཁོར་འདི་འདྲ་མཐོང་མ་ཐག །
ཐམས་ཅད་ཟད་པར་འགྱུར་ཡིན་ན། །གྲགས་པ་མཐའ་ཡས་སྔགས་སྤྱོད་པའི། །ཚུལ་
ལ་གནས་ན་སྨོས་ཅི་དགོས། །སྐྱོབ་པའི་གསང་སྔགས་བཟླས་ན་ནི། །གོ་འཕང་བླ་
ན་མེད་པར་འགྱུར། །གང་ཞིག་སྤྱོད་པའི་མཆོག་འདི་ལ། །བློ་གྲོས་ཤིན་ཏུ་མི་
གཡོ་ན། །སྡུག་བསྔལ་ཐམས་ཅད་འབྱུང་བ་ཡི། །ངན་འགྲོ་ཐམས་ཅད་གཅོད་པར་
འགྱུར༑ ༑བདག་ཉིད་ཆེན་པོ་ཁྱེད་རྣམས་ཀྱིས། །རྙེད་པ་མཉམ་མེད་དེ་རིང་རྙེད། །
གང་ཕྱིར་རྒྱལ་བ་སྲས་བཅས་པས། །བསྟན་པ་འདི་ལ་ཁྱེད་རྣམས་ཀུན། །ཡོངས་སུ་
བཟུང་སྟེ་སྐྱེ་བཞིན་པར། །བདག་ཉིད་ཆེན་པོ་ཁྱོད་གནས་ཏེ། །དེ་ཕྱིར་ཁྱེད་རྣམས་
ཐེག་ཆེན་དུ། །སང་ནི་རབ་ཏུ་སྐྱེ་བར་འགྱུར། །ཐེག་པ་ཆེན་པོ་ཆེར་འབྱུང་བའི། །
ལམ་མཆོག་འདི་ནི་དཔལ་དང་ལྡན། ཁྱེད་རྣམས་དེར་ནི་དོང་བས་ན། །རང་འབྱུང་
སྐལ་བ་ཆེན་པོ་པ། །འཇིག་རྟེན་ཐམས་ཅད་མཁྱེན་པ་ཡི། །དེ་བཞིན་གཤེགས་པ་
ཉིད་དུ་འགྱུར། །ཞེས་པའི་དོན་བཤད་ལ་སྤྲོ་བ་བསྐྱེད། དེ་ནས་ཀུ་ཤ་ཆེ་ཆུང་སྟན་
དང་རྔས་སུ་བྱས་པའི་མལ་དཀྱིལ་འཁོར་རིམ་བླ་མ་ལ་མགོ་བསྟན་པར་དེ་དག་ལ་
-304-



དཔལ་གསང་བ་འདུས་པ་འཇམ་པའི་རྡོ་རྗེའི་དཀྱིལ་འཁོར་གྱི་ཆོ་ག་འདོད་དགུའི་ཆར་འབེབས།
དད་གུས་ཀྱིས་སེམས་རྩེ་གཅིག་པས་ཉོལ་ལ། ཐོ་རངས་ལྷས་སྟོན་པའི་རྨི་ལམ་གང་
མཐོང་བ་ང་ལ་སྨོས་ཤིག་ཅེས་བསྒོའོ། །
གཉིས་པ་ནི། སློབ་མ་རིག་པའི་དབང་ལྔ་མཐར་རྟེན་དང་བཅས་པ་ཙམ་
འདོད་པ་ལ་སྔ་མས་འགྲུབ་ལ། །དབང་དེ་ལས་ལྷག་པ་འདོད་པའི་སློབ་མ་ཁྱད་པར་
ཅན་ཡིན་ན། སློབ་དཔོན་གྱི་ཞབས་ལ་གཏུགས་པའི་ཕྱག་བྱས་དབུ་ལ་མེ་ཏོག་
གཏོར་ཞིང་སློབ་མའི་ལག་ཏུ་མེ་ཏོག་ཐོགས་ནས་གྲུབ་ན་རྒྱུན་བཤགས་བྱ་ཞིང་།
མཎྜལ་ཕུལ་ལ་ཐལ་མོ་སྦྱར་ཏེ། འཁོར་ལོ་ཕྱིར་མི་ལྡོག་པའི་དབང་། །དམ་པ་བདག་
ལ་བསྩལ་ནས་ནི། །མགོན་པོ་དཀྱིལ་འཁོར་ལྷ་རྣམས་ཀྱིས། །དེ་ཉིད་སློབ་དཔོན་
འཕྲིན་ལས་དང༌། །སངས་རྒྱས་ཀུན་གྱི་དམ་ཚིག་དང་། །སྡོམ་ པ་ གསང་མཆོག་
བཤད་དུ་གསོལ། །སེམས་ཅན་ཀུན་གྱི་དོན་གྱི་ཕྱིར། །རྟག་ཏུ་བདག་ནི་སློབ་དཔོན་
བགྱི༑ ༑ཞེས་ལན་གསུམ་གསོལ་བ་འདེབས་སུ་བཅུག་ལ། སློབ་མ་གཙོ་བོའི་མིང་
བཅུག་སྟེ། ཆེ་གེ་ཞེས་བྱ་ ཁྱོད་ཉིད་ནི། །གསང་བ་ཆེན་པོའི་ རིགས་ དག་ པའི། །
གསང་བ་ཡོངས་སུ་འཛིན་པར་ནི། །བདག་ཉིད་ཆེན་པོ་ཁྱོད་འདོད་དམ། །ཞེས་དྲིས་
ལ་སློབ་མས་ཁྱོད་ཀྱི་གནས་སུ་བདག་བཅུག་པས་ལན་གདབ། སློབ་དཔོན་གྱིས་
དཀྱིལ་འཁོར་ལ་མངོན་དུ་ཕྱོགས་ཏེ་རྡོར་དྲིལ་འཛིན་པས། ཆེ་གེ་ཞེས་བྱ་འདི་ཉིད་
ནི༑ ༑བྱང་ཆུབ་སེམས་ནི་ཡོངས་འཛིན་ཅིང་། །གསང་བའི་དམ་ཚིག་སྡོམ་གནས་
པས༑ ༑དཀྱིལ་འཁོར་འདིར་ནི་འཇུག་པར་འཚལ། །ཞེས་ལྷ་ལ་གསོལ་བ་བཏབ་
ནས༑ སློབ་མ་ལ་སངས་རྒྱས་ཆོས་དང་དགེ་འདུན་ཏེ། །དཀོན་མཆོག་གསུམ་ལ་
སྐྱབས་སུ་སོང་། །འདི་ནི་སངས་རྒྱས་རིགས་དག་པའི། །དམ་ཚིག་བརྟན་པར་གྱུར་
པའོ༑ ༑རྡོ་རྗེ་དྲིལ་བུ་ཕྱག་རྒྱ་དག །བློ་ཆེན་གྱིས་ནི་བཟུང་བར་བྱ། །བྱང་ཆུབ་
-305-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
སེམས་གང་དེ་རྡོ་རྗེ། །ཤེས་རབ་དྲིལ་བུ་ཞེས་བཤད་དོ། །བླ་མ་སངས་རྒྱས་ཀུན་
མཉམ་པར། །སློབ་དཔོན་དག་ཀྱང་བཟུང་བར་བྱ། །འདིར་ནི་རྡོ་རྗེའི་རིགས་དག་
པའི༑ ༑དམ་ཚིག་སྡོམ་པ་ཡིན་པར་གསུངས། །ཉིན་དང་མཚན་མོ་ལན་གསུམ་དུ། །
ཟང་ཟིང་ཆོས་དང་མི་འཇིགས་བྱམས། །སྦྱིན་པ་རྣམ་བཞི་རྟག་ཏུ་སྦྱིན། །འདི་ནི་རིན་
ཆེན་རིགས་དག་པའི། །དམ་ཚིག་སྡོམ་པ་རབ་ཏུ་བཤད། །ཕྱི་ནང་གསང་བ་ཐེག་པ་
གསུམ༑ ༑དམ་ཆོས་ཁྱོད་ཀྱིས་བཟུང་བར་བྱ། །འདིར་ནི་པདྨའི་རིགས་དག་པའི། །
དམ་ཚིག་སྡོམ་པ་ཡིན་པར་གསུངས། །ལས་ཀྱི་རིགས་མཆོག་ཆེན་པོ་ལ། །སྡོམ་པ་
ཐམས་ཅད་ལྡན་པ་ནི། །ཡང་དག་ཉིད་དུ་བཟུང་བར་བགྱི། །མཆོད་པའི་ལས་ཀྱང་
ཅི་ནུས་བྱ། །ཞེས་བརྗོད་དེ་སྡོམ་པ་བསྒྲགས་ལ། སློབ་མས། སངས་རྒྱས་བྱང་ཆུབ་
སེམས་དཔའ་དང་། །སློབ་དཔོན་བདག་ལ་དགོངས་སུ་གསོལ། །གཙོ་བོས་ཇི་ལྟར་
བཀའ་བསྩལ་པ། །དེ་ལྟར་བདག་ནི་བགྱིད་པར་འཚལ། །བདག་མིང་འདི་ཞེས་
བགྱི་བ་ཡི། །དུས་འདི་ནས་ནི་བཟུང་ནས་སུ། །ཇི་སྲིད་བྱང་ཆུབ་སྙིང་པོའི་བར། །ཇི་
ལྟར་དུས་གསུམ་མགོན་པོ་རྣམས། །ཞེས་པ་ནས་སེམས་ཅན་མྱ་ངན་འདས་ལ་
དགོད༑ ༑ཞེས་པའི་བར་གཞན་ནས་འབྱུང་བ་བཞིན་དོན་དྲན་བཞིན་པས་ལན་
གསུམ་རྗེས་བཟློས་བྱེད་དུ་བཅུག་ཅིང་སྡོམ་པའི་མིག་ཕྱེད་པ་དང་། ལེན་འདོད་ཁྱད་
པར་ཅན་བསྐྱེད་པ་དང་བརྗོད་པ་གསུམ་པའི་སུམ་གཉིས་ཙམ་རྫོགས་པའི་དུས་སུ་
སྐྱེ་བའི་ཐོབ་དུས་ཤེས་པ་ལ་སོགས་པ་བརྡ་ལེགས་པར་འཕྲོད་པར་བྱས་ཏེ་ཕོག་པས་
སློབ་དཔོན་རྩ་ལྟུང་དང་མི་ལྡན་ན་སྐབས་འདིར་སྐྱེ་ལ། ལྡན་ན་སང་བདག་འཇུག་
གིས་བསོས་པས་དངོས་གཞིའི་དུས་སུ་སྐྱེའོ། །འདིར་ཤཱནྟི་པ་དང་བོད་ཀྱི་པཎྜི་ཏས་
རྩེ་མོ་ནས་འབྱུང་བའི་རྣལ་འབྱོར་རྒྱུད་ཀྱི་སྡོམ་པ་སྒྲག་བཟུང་ཐུན་མོང་མིན་པ་རྣམས་
-306-



དཔལ་གསང་བ་འདུས་པ་འཇམ་པའི་རྡོ་རྗེའི་དཀྱིལ་འཁོར་གྱི་ཆོ་ག་འདོད་དགུའི་ཆར་འབེབས།
མཛད་པ་ནི། རྒྱུད་སྡེ་གོང་མ་གཉིས་རྩ་ལྟུང་མི་གཅིག་པར་རང་ཉིད་བཞེད་པའི་ཁས་
བླངས་དང་ཡང་འགལ་ཞིང་རིགས་པ་དང་ཡང་འགལ་ཏེ་གཞན་དུ་བཤད་ཟིན་ཏོ། །
དེ་ནས་རྨི་ལམ་རྟོག་དུ་བཞུག་ཅིང་། རང་གིས་ཀྱང་དྲིའི་དཀྱིལ་འཁོར་ལ་མཆོད་པ་
བྱས་ནས་དེ་ཉིད་ཀྱི་མཐར་རམ་གཞན་དུ་ཉལ་བའི་རྣལ་འབྱོར་གྱིས་ཉལ་ལ་རྨི་ལམ་
བརྟག ནང་པར་སྔ་བར་ལངས་ཏེ་རྨི་ལམ་དྲི་ཞིང་བྱང་ཆུབ་ཀྱི་ཤིང་དྲུང་དུ་འགྲོ་བ་
དང་ཆོས་བཤད་པ་སོགས་རྨི་ན་བཟང་། སྤྲེའུ་དང་མ་ཧེ་མཐོང་བ་དང་གཅན་གཟན་
གྱིས་རྨུགས་པ་དང་ལུས་ལ་འབྲུ་མར་གྱིས་བྱུགས་པ་སོགས་རྨི་ན་ངན་པས། བཟང་
ན་སྤྲོ་བ་བསྐྱེད་ཅིང་། ངན་ན་སློབ་དཔོན་གྱིས་ལས་ཐམས་ཅད་པ་བཟླ་ཞིང་། སློབ་
མ་ལའང་དེའི་བསྒོམ་བཟླས་བྱིན་ནས་བཟླ་བ་དང་རྨི་ལམ་རང་བཞིན་མེད་པར་
ཤེས་པས་བཟློག་པར་བྱའོ། །
གསུམ་པ་དངོས་གཞི་ལ་གསུམ། དཀྱིལ་འཁོར་བྲི་ཞིང་བརྒྱན་པ། སྒྲུབ་
ཅིང་མཆོད་པ། འཇུག་ཅིང་དབང་བསྐུར་བའོ། །དང་པོ་ལ་བྲི་བ་དང་། བརྒྱན་པའོ།།
དང་པོ་ལ་ཐིག་གིས་དང་ཚོན་གྱིས་བྲི་བའོ། །དང་པོ་ལ་འདིར་བོད་ཀྱི་
མཁས་པ་དག་ཡེ་ཐིག་དང་པོར་མཛད་པ་ནི། འདིའི་དཀྱིལ་ཆོག་རྩ་འགྲེལ་དུ། ཐིག་
ནམ་མཁར་བཏེག་ནས་དེ་བཞིན་དུ་ས་ལ་འདེབས་པར་གསུངས་པ་ནི་ཡེ་ཐིག་ཉིད་
ཀྱི་དབང་དུ་བྱས་པར་གསལ་བས། ལས་ཐིག་དངོས་སུ་མ་གསུངས་ཀྱང་འདིའི་རྗེས་
འབྲངས་བསོད་སྙོམས་པ་དང་ཨ་བྷ་ཡས་ལས་ཐིག་སྔོན་ལ་བཏབ་ནས་དེ་ཡེ་ཐིག་
གིས་བྱིན་གྱིས་བརླབ་པར་བཤད་པ་བཞིན་དུ་རྒྱ་གར་གྱི་མཁས་པ་དུ་མ་མགྲིན་
གཅིག་ཏུ་བཞེད་པ་དང་འགལ་ཞིང་རྡོ་རྗེ་མཁའ་འགྲོ་དང་སྡོམ་འབྱུང་གི་དགོངས་
པར་བཞེད་པའང་མཁས་པ་གཞན་གྱིས་བཀག་པ་ལྟར་ཡིན་པས་ལས་ཐིག་དང་པོར་
-307-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
གདབ་པར་བྱའོ། །དེས་ན་གཞོན་ནུ་མས་བཀལ་བའམ་དཔའ་བོའི་རིན་གྱིས་ཉོས་
པའམ་དམ་ཚིག་ཅན་གྱིས་བཀལ་བ་ཡང་རུང་སྟེ། སྦོམས་སུ་དཀྱིལ་འཁོར་ཇི་ཙམ་
བྱེད་པའི་སྒོའི་ཉི་ཤུ་ཆ་དང་སྲིད་དུ་དཔོན་སློབ་གཉིས་ཀྱིས་ལག་པ་གཡོན་པའི་སོར་
མོ་བཞི་ལ་བསྐོར་བ་གཅིག་བྱས་ནས་བཟུང་བའི་ལྷག་མ་ལ་རྟ་བབས་སྒོ་ཚད་གཅིག་
མ་བྱེད་ན་དཀྱིལ་འཁོར་ཅེས་པ་རྩ་ཐིག་གི་ཉིས་འགྱུར་དང་གསུམ་མ་བྱེད་ན་དཀྱིལ་
འཁོར་འཁོར་བཅས་མདའ་ཡབ་ཀྱི་ཉིས་འགྱུར་རྩ་ཐིག་ཁྲུ་གང་པའི་དབང་དུ་བྱས་ན་
ཁྲུ་དོའམ་བཞིའི་ཚད་དང་ལྡན་པ་གསུམ་སྒྲིལ་དུ་བྱས་པའི་ལས་ཐིག་དང་། ཡེ་ཐིག་
ལྔ་ཚན་སྟ་གོན་བྱས དང་པོར་ལས་ཐིག་བདུང་རྩི་དང་དྲི་བཟང་གི་ཆུས་ཅུང་ཟད་
ཤེར་བ་ལས་ཐམས་ཅད་པས་བསངས། ཤུ་ནྱ་ཏཱས་སྦྱངས་བགེགས་མཐར་བྱེད་དུ་
བསྐྱེད༑ སྐྱེ་མཆེད་སྐུ་གསུང་ཐུགས་བྱིན་གྱིས་བརླབས་ཡེ་ཤེས་པ་བཅུག །དབང་
བསྐུར་རྒྱས་གདབ། མཆོད་དེ་ཞུ་བ་ལས་བྱུང་བའི་ཐིག་སྐུད་དུ་གྱུར་པ་འབྲས་ཕྱེ་དང་
དྲི་བཟང་བཏབ་པའི་ཐིག་གི་ཚལ་དང་སྦྲགས། རང་ཉིད་གཙོ་བོའི་ང་རྒྱལ་དང་ལྡན་
པས་དྲིའི་དཀྱིལ་འཁོར་ལ་མཆོད་བསྟོད་བྱས་ནས་སྔར་གྱི་སྔགས་རྒྱས་ནམ་མཁར་
བཏེག་ནས་ཉི་ཟླ་ཁ་སྦྱར་གྱི་དབུས་སུ་བཞུགས་པར་གྱུར། ཨོཾ་ཨཱབིབྷཱནྟ་ཀྲྀ་ཏ་ཧཱུཾ་
ཞེས་པས་བསྲུངས་ལ། དཀྱིལ་འཁོར་གྱི་ས་ལ་ཨོཾ་སརྦ་སཾ་ཤོ་དྷ་ནི་ཧཱུྃ་ཞེས་བརྗོད་
ཅིང་དྲི་བཟང་གི་ཆུས་གཏོར། མཐའ་ལ་མེ་ཏོག་བཀྲམ་ལ། སློབ་མ་བགེགས་མཐར་
བྱེད་དུ་གསལ་བ་དང་ལྷན་ཅིག་སློབ་དཔོན་ནུབ་ནས་ཤར་དུ་དང་སློབ་མ་དེ་ལ་
མངོན་དུ་ཕྱོགས་པས་འགྲེང་སྟེ། སློབ་དཔོན་གྱི་ལྟེ་བའི་འཐད་སོར་ལག་པ་གཡོན་
པས་བཟུང་ཞིང་ཡི་གེ་ཛལན་གསུམ་བརྗོད་བཞིན་པས་སློབ་མ་ལ་གཏད་ལ་ངེས་
ཀྱང་དེ་བརྗོད་ཅིང་བླངས་ཏེ་སྣེ་མོ་གཡོན་པས་བཟུངས་ལ། ཕྱོགས་ཅུང་ཟད་ཀྱང་མ་
-308-



དཔལ་གསང་བ་འདུས་པ་འཇམ་པའི་རྡོ་རྗེའི་དཀྱིལ་འཁོར་གྱི་ཆོ་ག་འདོད་དགུའི་ཆར་འབེབས།
གཡོ་བར་བྱས་ནས། ཨོཾ་བཛྲ་ས་མ་ཡ་སཱུ་ཏྲ་མ་ཏི་ཀྲ་མ་ཧཱུྃ། ཞེས་བརྗོད་ཅིང་ཤར་
ནུབ་ཀྱི་ཐིག་གདབ་བོ། །དེ་ནས་རྩ་ཐིག་ཁྲུ་གང་པ་བྱེད་ན། དྲང་པོའི་ཚངས་ཐིག་
དབུས་ནས་ནི། །མཐོ་གང་གིས་སྐོར་ཟླུམ་པོ་ཅིག །དེ་དང་ཚངས་ཐིག་ཕྲད་པ་
ནས༑ ༑མཐོ་གང་དང་ནི་སོར་ལྔས་སྐོར། །ཤར་ནུབ་ཟླུམ་པོ་གཉིས་སུ་གྱུར། །ཉ་
སྟེང་ཚངས་ཐིག་གཉིས་པ་གདབ། །དེ་ དང་ནང་ གི་ ཟླུམ་ ཐིག་གཉིས། །འཛོམ་
པའི་ས་ནས་སྔ་མ་བཞིན། །བསྐོར་བའི་ལྷོ་བྱང་ཟླུམ་པོ་གཉིས། །དབུས་ནས་ཟུར་
ཐིག་ཉ་ཡི་བར། །ཕྱོགས་ཚད་ཟུར་ཐིག་ཉ་ནས་ཕྱིར། །མཚན་མ་བྱས་ཏེ་ཟུར་ཐིག་
གདབ༑ ༑ཟུར་ཐིག་རྩེ་ནས་ཟུར་ཐིག་རྩེར། །མདའ་ཡབ་ཐིག་ནི་གདབ་པར་བྱ། །
ཁྲུ་གང་ལ་སོགས་རྩ་ཐིག་གི། དབུས་སུ་བརྒྱད་ཆ་ཕྱིད་པ་སྒོ། །དེ་ཡི་བཞི་ཆ་ཆ་ཆུང་
སྟེ༑ ༑རྩ་ བའི་ ཕྱི་རོལ་གཅིག་དང་ གཉིས། །གཅིག་ གཉིས་ གཅིག་དང་ གཅིག་གི་
མཐར་༑ ༑ཐིག་དྲུག་ཟུར་ནས་ངོས་སུ་སྟེ། །ཚངས་པས་རིམ་གིས་རིང་བར་ནི། །ཆ་
ཆུང་གསུམ་དུ་དང་པོའི་ཐིག །གཉིས་ ཐིག་ཆ་ཆུང་གཉིས་རྩེར་རེག །ཆ་ཆུང་
བརྒྱད་དུ་གསུམ་སྟེགས་བུའི། །ཐིག་ལས་དྲང་པོའི་ཐིག་བཞི་སྟེ། །གསུམ་ནི་ཆ་ཆུང་
ལྔ་བཞི་པ། །ཆ་ཆུང་བཞི་སྟེ་དང་པོ་ནི། །ངོས་ཐིག་རྩེ་མོར་ཡང་དག་རེག །
གསུམ་ནི་ཆ་ཆུང་རེ་རེའི་བར། །བཞི་པའི་རྩེ་ནས་ངོས་སུ་ཐིག །ཆ་ཆུང་བཅུ་
དང་ལྡན་པའོ། །རྩ་བའི་རྩེ་ནས་བྱུང་བའི་ཐིག །ཆ་ཆུང་བཞི་པ་ངོས་སྟེང་དུ། །ཆ་ཆུང་
གཉིས་གཉིས་ཐད་ཀར་ནི། །ཆ་ཆུང་བརྒྱད་དེ་གསུམ་འཁྱོག་པ། །ཀ་བའི་རྩེ་ནས་ཕྱི་
ངོས་སུ། །ཆ་ཆུང་རེ་རེའི་དོར་བར་ཐིག །བཅུ་གཅིག་འདི་ལ་ལྔ་པ་དང་། ། བདུན་
པ་ཆ་ཆུང་ཕྱེད་དང་གཉིས། །ཡང་ན་གསུམ་པ་བདུན་པ་དང། །དགུ་པ་ཆ་ཆུང་རེ་
རེའོ༑ ༑བཞི་པ་དྲུག་པ་བཅུ་པ་རྣམས། །སོ་སོར་ཆ་ཆུང་ཕྱེད་ཕྱེད་དོ། །ལྔ་ནི་ཆ་ཆུང་
-309-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ཕྱེད་དང་གཉིས། །དེ་ལ་ཕྱོགས་གཉིས་སུ་ནི་རྒྱར། །ཚངས་པའི་གཡས་དང་གཡོན་
ནས་ནི། །ཆ་ཆུང་ཕྱེད་བཅས་མདའ་ ཡི་མཐར། །སྣམ་བུ་ ཆ་ཆུང་ཕྱེད་དང་
གསུམ༑ ༑ཐིག་ནི་ཆ་ཆུང་ཕྱེད་དང་བཞི། །ཆ་ཆུང་དྲུག་མཐར་གཉིས་པ་དང་། །
གསུམ་པ་ཆ་ཆུང་གསུམ་པའོ། །ཆ་ཆུང་བཞི་མཐར་བཞི་པ་ནི། །ཆ་ཆུང་ལྔ་སྟེ་མདའ་
ཕྱེད་བཅས། །གསུམ་དེ་ནས་ནི་ཕྱེད་དང་ལྔ། །གསུམ་ནས་དྲུག་པ་ཆ་ཆུང་ལྔ། །བཞི་
ནི་ཆ་ཆུང་བདུན་རྣམས་ཏེ། །ཐིག་བཅུ་གཅིག་པ་ཆ་ཆུང་ལྔ། །སྣམ་བུ་ལྔ་པའི་སྟེང་གི་
ནི༑ ༑ངོས་སུ་ཆ་ཆུང་ཕྱེད་དང་བཞི། །བདུན་པའི་འོག་ལ་ཆ་ཆུང་གསུམ། །སྟེང་ནི་ཆ་
ཆུང་དྲུག་སྟེང་སུ། །སྣམ་བུ་རྣམ་མཐར་སོན་པའི་ཐིག །གཞན་གྱི་མཐའ་དང་ལྷན་
ཅིག་སྟེ། །སྐྱོག་པོ་གཅིག་གོ་དེ་ནང་དུའང་
། །ཆ་ཆུང་ཕྱེད་ནས་དེ་བཞིན་གཞན། །དེ་
ཕྱིར་ཆ་ཆུང་རིག་བྱེད་མཐར། །ཐིག་ཟླུམ་དེ་ནས་གཉིས་ཡིན་ཏེ། །ཆ་ཆུང་གཉིས་
གཉིས་ དོར་ བར་ རོ། །བཞི་དོར་བར་ནི་ཟླུམ་པོ་གཞན། །ཞེས་པ་ ཕྱི་ ཐིག་དང་།
ཚངས་ལས་ཆ་ཆུང་བརྒྱད་མཐར་དང་། །བདུན་པའི་མཐའ་རུ་ཟླུམ་པོའི་ཐིག །
དེ་ནས་ཡང་དག་དྲངས་ནས་ནི། །ཕྱོགས་གཞན་ཐིག་གི་འཚམས་སོང་བའི། །ཐིག་
གཉིས་རིམ་བཞིན་ཚངས་པའི་མཐར། །ཆ་ཆུང་གཉིས་གསུམ་དོར་བར་རོ། །ཐིག་
ཟླུམ་ཐིག་ལས་ཕྱི་ངོས་སུ། །ཆ་ཆུང་དོར་བར་ཟླུམ་པོའི་ཐིག །དེ་ནས་ཆ་ཆུང་གསུམ་
དོར་ནས། །ཟུར་ཐིག་བར་དུ་གནས་པའི་ཐིག །ཀུན་ཏུ་སོན་པའི་ཚངས་ཐིག་དང་
།།
རེ་མིག་སྣམ་བུའི་རེ་ཁ་དབྱི། །ཞེས་པས་ནང་གི་ཐིག་གདབ་ཅིང་ཐིག་རོ་དབྱིའོ། །དེ་
ནས་རྭའི་ཐིག་ནི་འདིའི་དགོས་ཀྱི་དཀྱིལ་ཆོག་རྣམས་སུ་མ་བཤད་ཀྱང་མི་འདོད་པ་
མིན་ཏེ། སྒྲུབ་ཐབས་ཀུན་བཟང་དུ། པདྨ་དེར་ནི་སྣ་ཚོགས་རྡོ་རྗེ་མཛེས། ཞེས་སྣ་
ཚོགས་པདྨ་དང་རྡོ་རྗེ་གཉིས་ཀ་གསལ་བར་གསུངས་སོ། །དེས་ན་གཞན་དག་རྭ་
-310-



དཔལ་གསང་བ་འདུས་པ་འཇམ་པའི་རྡོ་རྗེའི་དཀྱིལ་འཁོར་གྱི་ཆོ་ག་འདོད་དགུའི་ཆར་འབེབས།
ཐིག་གི་ཚུལ་གཞན་དུ་འདོད་པ་ནི། འདིའི་རཱའི་རྣམ་བཞག་ཕྲེང་བར་བཤད་པ་ལས་
གཞན་མ་བྱུང་བ་དང་འགལ་བས་ཕྲེང་བ་བཞིན་དུ་བྱ་ཞིང་། དེ་ཡང་ཕྲེང་བར་རྭ་
རྣམས་ནི་ཆ་ཕྲན་བཅུ་དྲུག་པའོ་ཞེས་པ་ལ་འབྲུ་མནོན་ལུགས་ཅི་རིགས་ཡོད་པ་ལས་
རང་ལུགས་ཐུན་མོང་མིན་པ་གཞན་དུ་ཤེས་པར་བྱ་ལ། འདིར་ཕྱིས་ཀྱི་མཁས་པས་
མཛད་པའི་ཐུན་མོང་བ་ཙམ་བཤད་ན་དེའི་ཚུལ་ནི། ཚངས་དང་མདའ་ཡབ་ཕྲད་པ་
ནས༑ ༑ཆ་ཆུང་བཞི་དང་བཞི་གསུམ་ནི། །སོང་བར་ཆ་ཆུང་དགུ་དང་ནི། །བཞི་ཆས་
གཡས་གཡོན་ཕྱི་རྭ་སྐོར། །མདའ་ཡབ་ཚད་ལས་ཆ་ཆུང་ནི། །ཕྱེད་བཅས་གསུམ་
ནས་ ཐད་ ཀར་ གཡས། །དྲུག་ནས་ ཕྱེད་ བཅས་ བཅུ་ གཉིས་ ཀྱིས། །གཡོན་སྐོར་
གཡས་པ་དེ་ལས་བཟློག །ཅེས་པ་ལྟར་བྱའོ། དེ་བཞིན་དུ་རྟ་བབས་ཀྱི་ཚད་
དང་༑ ༑གླང་རྒྱབ་ལས་སོགས་པའང་ཕྲེང་བ་ཇི་བཞིན་དུ་རིགས་སོ། །དེ་ནས་དབུས་
སུ་ཕྱིན་ནས་ཁྲོ་བོའི་ང་རྒྱལ་གྱིས་རྡོར་དྲིལ་དཀུར་བཟུང་ནས་འགྱིང་པ་དང་བཅས་
པས་ ལྟ་ སྟངས་དྲག་པོས་བལྟ་ཞིང་། ཐར་པའི་སྒོའི་གེགས་སུ་གྱུར་པའི་སྒྲིབ་པ་
རྣམས་དབྱི་བར་བྱའོ། །ཞེས་བརྗོད་ཅིང་སྒོ་ནང་གི་རྩ་ཐིག་བཞི་དབྱིའོ། །དེ་ལྟར་
ལས་ཐིག་འདེབས་པ་ན་སློབ་དཔོན་གྱི་འདུག་ས་དང་སྐོར་ཕྱོགས་ལ་སོགས་པ་
དངོས་སུ་མ་བཤད་མོད་ཀྱི། ཡེ་ཐིག་ལ་བཤད་པ་ལྟར་བྱེད་ན། སློབ་དཔོན་ནུབ་དང་
ལྷོ་རུ་གནས་པས་ཤར་ནུབ་དང་ལྷོ་བྱང་གི་ཚངས་ཐིག་གཉིས་གདབ་ཅིང་། མེ་ནས་
བྱང་དུ་ཕྱོགས་པས་ཤར་གྱི་རྩ་ཐིག་དང༌
། རླུང་ནས་ ལྷོ་ རུ་ ཕྱོགས་ པས་ ནུབ་ ཀྱི་
དང་༑ དེ་ནས་ཤར་དུ་ཕྱོགས་པས་བྱང་གི་དང་། སླར་ཡང་མེ་ནས་ནུབ་ཏུ་ཕྱོགས་
པས་ལྷོའི་རྩ་ཐིག་གདབ། བདེན་བྲལ་ནས་དབང་ལྡན་དུ་ཕྱོགས་པས་དེ་གཉིས་ཀྱི་
ཟུར་ ཐིག་གདབ་ཅིང་། ངོས་ཐིག་ལྷག་མ་རྣམས་ཀྱང་རྩ་ཐིག་འདེབས་སའི་སྡོད་
-311-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ལུགས་དེ་ཉིད་ཀྱིས་གདབ། ཟླུམ་ཐིག་འདེབས་པའི་ཚེ། སེང་ལྡེང་སོགས་ཀྱི་ཕུར་བུ་
སྟོད་རྩེ་ལྔ་པ་དང་སྨད་རྩེ་གཅིག་པའི་རྣམ་པ་ཅན་ཕུར་བུ་བརྡུངས་བའི་སྔགས་ཀྱིས་
དབུས་སུ་གཙུགས་ལ། ཕྱིའི་ཟླུམ་ཐིག་གི་ཚེ་སློབ་དཔོན་གྱིས་བཟུང་ཞིང་སློབ་མས་
བསྐོར་ལ། ནང་གི་བཟློག་ནས་ཐིག་སྐུད་གཉིས་ལྟེབ་བྱས་པ་ཕུར་བུ་ལ་བཏགས་
ནས་དབང་ལྡན་ནས་བསྐོར་བར་བྱ་ཞིང་། ཐམས་ཅད་ཀྱི་ཚེ་གཡས་སྐོར་དང་སློབ་
མས་སློབ་དཔོན་ལ་རྒྱབ་མི་སྟོན་པའི་སྤྱོད་ལམ་གྱིས་རྡོ་རྗེའི་འགྲོས་བྱེད་པ་དང་།
སློབ་དཔོན་གྱིས་གཡོན་སྐྱིལ་དཀྲུང་དང་གཡས་ཀྱིས་རྐང་མཐིལ་འཛུགས་ཤིང་སློབ་
མས་དེ་ལས་བཟློག་སྟེ་བྱའོ། །དེ་ལྟར་ལས་ཐིག་ཐེབས་པ་ན། རང་ཉིད་གཙོ་བོའི་ང་
རྒྱལ་དང་ལྡན་པས་། སྔར་གྱི་སྐུད་པ་ལྔ་པོ་གསེར་ལ་སོགས་པ་རིན་པོ་ཆེའི་སྣོད་
ལྔར་བཞག་པ་དང་ཡུངས་དཀར་གྱི་ཕྱེ་མ་དང་། བདུད་རྩི་ལྔ་བསྲེས་པའི་དྲི་བཟང་
པོའི་ཚོན་སྣ་དཀར་སེར་དམར་ལྗང་སྔོ་བས་ཁ་བསྒྱུར་ལ། གཡོན་པའི་ལག་འཐིལ་
དུ་མཐེའུ་ཆུང་གི་རྩ་བ་ནས་མཐེ་བོང་གི་རྩ་བའི་བར་དུ་རིམ་པ་བཞིན་བཀོད་པའི་
སྲད་བུ་རྣམས་རིམ་པ་བཞིན་བྷཾ་ཨཾ་ཛཾ་ཁཾ་ཧཱུྃ་ལས་སྐྱེས་པའི་རིགས་ལྔའི་རང་བཞིན་ཡེ་
ཤེས་ལྔའི་ངོ་བོར་གྱུར། ནམ་མཁའི་རིགས་ལྔའི་ཐུགས་ཀར་ཡང་བྷྱ་ལ་སོགས་པ་
ལས་བྱུང་བའི་ཡེ་ཤེས་ཀྱི་སྲད་བུ་འོད་ཀྱི་རང་བཞིན་དུ་བཞུགས་པ་ལ་། ཨོ་ཨཱ་ཤ་ཤཱ་
ཏ་དང་། རཏྣ་སཾ་བྷ་ཝ་དང་། ཨ་མི་ཏཱ་བྷ་དང་། ཨ་མོ་གྷ་སིདྡྷི་དང་། ཨ་ཀྐོ་བྱ་རྣམས་
ལ༑ བཛྲ་སཱུ་ཏྲ་མེ་པྲ་ཡཙྪ་མ་ཧཱ་མཎྜལ་སཱུ་ཏྲ་ན་ཡ་ཧཱུྃ། ཞེས་པ་བཏགས་སྟེ་གསོལ་བ་
བཏབ་ཅིང་། རང་གི་མིག་གཡས་གཡོན་ཛ་ཛ་ལས་ཉི་མ་དང་ཟླ་བ་འོད་ཟེར་སེར་པོ་
ཅན་དུ་གྱུར་པའི་མིག་འབྲས་རབ་ཏུ་སྒྲིལ་ཞིང་རྫི་མ་མྱུར་དུ་འདེགས་པའི་འབར་
བའི་ལྟ་སྟངས་ལྕགས་ཀྱུ་ལྟ་བུ་དང་། ཨོ་དིཔ་ཏྲིཀྐཨཾ་ཀུ་ཤི་ཛཞེས་བརྗོད་པས། ནམ་
-312-



དཔལ་གསང་བ་འདུས་པ་འཇམ་པའི་རྡོ་རྗེའི་དཀྱིལ་འཁོར་གྱི་ཆོ་ག་འདོད་དགུའི་ཆར་འབེབས།
མཁའི་ཡེ་ཤེས་ཀྱི་སྲད་བུ་རིགས་ལྔའི་ཐུགས་ཀར་ནས་བཏང་བ་རྣམས་ལག་པའི་
ཐིག་སྐུད་ལ་སོ་སོར་ཐིམ་པར་གྱུར། དེ་ནས་སློབ་མ་ལས་ཐམས་ཅད་པར་གསལ་བ་
དང་ལྷན་ཅིག་ཨོ་ཨ་ཅོ་ནྱ་ཨ་ནུ་ག་ཏ་སརྦ་དྷརྨ་སྨྲ་ར་སྤ་ར་ཨ་ནུ་པྲ་བིཥྚ་སརྦ་དྷ་རྨ
ཨདུན་ཨ་ནུ་པྲ་བིཥྚ་སརྦ་དྷརྨ ཨོ་ཨཱཧཱུྃ་ཞེས་བརྗོད་ཅིང་དང་པོ་ལྔ་ཚན་སོ་སོ་དང་
དེར་རྟིང་ལྷན་ཅིག་ཏུ་བསྒྲིལ་བ་བདུད་རྩི་ལྔ་དང་དྲི་བཟང་གི་སྦྱངས་པའི་སྲད་བུའི་
དབུས་སུ་ཧཱུྃ་དང་གཡས་གཡོན་དུ་ཨོཾ་ཨཱ༔ཧཱུྃ་གིས་མཚན་པ་གསེར་གྱི་སྣོད་གཙང་མར་
གནས་པ་ལ་དྲི་དང་སྤོས་དང་མེ་ཏོག་གིས་མཆོད་དེ་རེག་ལ་ལས་ཐམས་ཅད་པས་
བསྲུང་ངོ་། །དེ་ནས་རང་གི་མིག་གཡས་པ་མ་ལས་ཉི་མ་དང་གཡོན་པ་ཊ་ལས་ཟླ་
བར་གྱུར་པས་ཐིག་སྐུད་ལ་བལྟས་ལ། བཛྲ་དྲིཏྟ་མ་ཊ་ཞེས་བརྗོད་པས་ཡེ་ཤེས་པ་
བརྟན་པར་གནས་པ་བྱས་ལ་ལས་ཐམས་ཅད་པ་བཟླས་པའི་བདུད་རྩི་ལྔ་དང་
ཡུངས་དཀར་དང་དྲི་བཟང་གི་ཆུས་གཏོར་ཞིང་རྡོ་རྗེ་དང་བཅས་པའི་ལག་པས་རེག་
པ་སྟེ། ཨོཾ་བཛྲ་ས་མ་ཡ་སཱུ་ཏྲ་ཧཱུྃ་ཞེས་བརྗོད་ཅིང་འབྲུ་གསུམ་བརྒྱ་རྩ་བརྒྱད་བཟླས་
པས་བྱིན་གྱིས་བརླབས་ལ། རང་གཙོ་བོ་དང་སློབ་མ་ལས་ཐམས་ཅད་པར་གསལ་
བའི་མིག་གཡས་གཡོན་ཛ་ཛ་ལས་ཉི་ཟླ་སེར་པོ་འོད་ཟེར་ཅན་དུ་གྱུར་པར་མོས་ནས་
གཉིས་ཀས་རྡོར་དྲིལ་བཟུང་ཏེ་སྤྱོད་ལམ་དང་སློབ་མའི་ལག་ཏུ་གཏོད་ཚུལ་ལས་
ཐིག་བཞིན་བཏད་པ་ལྟེ་བའི་ཐད་ཀར་རྡོ་རྗེ་ཁུ་ཚུར་གྱིས་བཟུང་ཏེ། རང་གི་གཡས་
པའི་མཐེབ་འཛུབ་ཀྱི་སེ་གོལ་གྱི་སྒྲ་དང་བཅས་པའི་ཐིག་སྐུད་ནམ་མཁར་བཏབ་
པའི་ཐིག་གི་སྒྲ་ལས། སེམ་ཅན་དོན་དུ་ཁྱེད་རྣམས་ཀྱི། །དུས་ཡིན་དེ་ཕྱིར་འདིར་
སྤྱོད་ཅིག །ཅེས་པས་བསྐུལ་ནས་ནམ་མཁའི་དེ་བཞིན་གཤེགས་པ་རྣམས་ལས་མར་
མེ་གཅིག་ལས་གཉིས་ཆད་ཀྱི་ཚུལ་དུ་བྱོན་པ་རྣམས་ཐིག་སྐུད་ལ་ཐིམ་པར་གྱུར་ཞེས་
-313-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
བརྗོད་ཅིང་བསམས་ལ། སྔར་གྱི་སྡོད་ཚུལ་གྱིས་ས་ལ་སྡད་ནས་ཤར་ནུབ་ཀྱི་ཐིག་
ལས་ཐིག་འདེབས་པའི་སྔགས་ཀྱིས་བཏབ་པས། ངོ་བོ་ཡེ་ཤེས་ལ་རྣམ་པ་སྲད་བུ་ཁ་
དོག་ལྔ་པ་རེ་ཡེ་ཐིག་ལས་ཆད་ནས་ལས་ཐིག་ལ་ཐིམས་པར་གྱུར་ཞེས་བརྗོད་ཅིང་།
དེ་ཇི་ལྟ་བ་བཞིན་དུ་ཚངས་ཐིག་གཉིས་པ་གདབ། རྩ་ཐིག་ལ་སོགས་པ་ནམ་མཁར་
འདེབས་པའི་སྐོར་མ་གཏོགས་སྔ་མ་བཞིན་དང༌། སྤྱོད་ལམ་ལ་སོགས་པ་ནི་ལས་
ཐིག་ཇི་ལྟ་བ་བཞིན་དུ་བྱའོ། །རྩ་ཐིག་ཟུར་ཐིག་སྔ་ཕྱི་ནི་ཕྲེང་བར་གཞན་དུ་བཤད་
ཀྱང་ཚུལ་འདི་རང་གཞུང་རྣམས་སུ་གསལ་ལོ། །དེ་ལྟར་ལས་ཐིག་ཐེབས་ཚད་ལ་ཡེ་
ཐིག་བཏབས་ནས་བྱིན་གྱིས་བརླབས་ཏེ། ཐེབས་པ་ན་ཐིག་སྐུད་དང་ཐིག་གཉིས་ཀ་
ལ་མཆོད་གཏོར་ལྷན་ཅིག་དུ་ཕུལ་ནས་བཛྲ་མུ ཞེས་པས་ཡེ་ཐིག་གི་ཡེ་ཤེས་པ་
ནམ་མཁའི་རིགས་ལྔའི་ཐུགས་ཀར་གཤེགས། སྲད་བུ་སྣ་ལྔ་གནས་ཇི་ལྟར་བར་
བཞག་གོ །འདི་རྣམས་ཀྱི་སྐབས་སུ་ལྟས་ངན་བྱུང་ན་དངོས་གྲུབ་མེད། །ཐིག་སྐུད་
ཆད་ན་བླ་མ་འཆི། །རིང་ཐུང་ཁྱེར་ན་ནད་འབྱུང་ཞིང་། །ཕྱོགས་འཁྲུལ་སློབ་མ་མྱོས་
པར་གྱུར། །ཞེས་གསུངས་ལ། སྤྱིར་ཐིག་གཉིས་ཀ་དང་ཐིག་མཐའ་དག་ཁྱད་པར་
ཡེ་ཐིག་ཚངས་ཐིག་གཉིས་ཀྱི་སྐབས་སུ་སྐྱོན་དེ་རྣམས་མི་འབྱུང་བའི་ཐབས་དང་
ཕྱོགས་ཐམས་ཅད་མཉམ་པ་ཉིད་དུ་མོས་པ་ལ་འབད་ཅིང་མཚན་མ་ངན་ན་ལས་
ཐམས་ཅད་པས་བསྲུང་ངོ༌། །
གཉིས་པ་ལ་ཚོན་འདུ་བྱ་བ། དེ་བགྱེ་པ། ཕྱག་རྒྱ་དགོད་པའོ། །དང་པོ་ནི།
རབ་ རིན་པོ་ཆེ་ལྔའམ་ལྕགས་ལྔ། འབྲིང་ ཁམས་ ལྔ། ཐ་མ་སོ་ཕག་བསྲེགས་པ་
སོགས་ལས་བྱས་པའི་ཚོན་རྩི་དཀར་སེར་དམར་ལྗང་སྔོ་བ་རྣམས་རིན་པོ་ཆེའི་སྣོད་
སོ་སོར་བཞག་རེ་རེ་ལ་ལྔ་ལྔ་ཚང་བའི་ཕྱིར་དུ་གཞན་བཞི་པོ་ཅུང་ཟད་བསྲེ། རྡུལ་
-314-



དཔལ་གསང་བ་འདུས་པ་འཇམ་པའི་རྡོ་རྗེའི་དཀྱིལ་འཁོར་གྱི་ཆོ་ག་འདོད་དགུའི་ཆར་འབེབས།
ཚོན་དང་ཁ་དོག་མཐུན་པའི་དྲི་བཟང་དང་རིན་པོ་ཆེ་ལྔ་དང་ཡུངས་དཀར་གྱི་ཕྱེ་མ་
བསྲེས་པ་རྣམས་ལ་རིམ་པ་བཞིན་བྷཾ་ཨོཾ་ཛྲ་ཁཾ་ཧཱུྃ་རྣམས་བྲིས་ལ་ཕྱོགས་མ་འཆོལ་
བར་བཞག བསང་སྦྱངས་བྱས་ལ་རྡུལ་ཚོན་རྣམས་ལ་ཧཱུྃ་ཨོཾ་ཛྲཁཾ་ཧཱུྃ་རྣམས་ལས་བྱུང་
བའི་རིགས་ལྔའི་རང་བཞིན་ཡེ་ཤེས་ལྔའི་ངོ་བོར་གྱུར། ནམ་མཁའི་རིགས་ལྔའི་ཞེས་
པ་ནས། རང་བཞིན་དུ་བཞུགས་པ་ལ། རང་གི་མིག་གཡས་གཡོན་ཛ་ ཛ་ཞེས་པ་
ནས་སོ་སོར་ཐིམ་པར་གྱུར། ཅེས་པའི་བར་དུ་སྲད་བུ་དང་ཐིག་སྐུད་ཚོན་རྩི་ཞེས་
པར་སྒྱུར་བ་ཐིག་གི་སྐབས་བཞིན་བྱ། དེ་ནས་རིགས་ལྔའི་བཟླས་སྔགས་དང་། ཨོ་
བཛྲ་ཙི་ཏྲ་ས་མ་ཡ་ཧཱུྃ་བརྒྱ་རྩ་བརྒྱད་བཟླས་ནས། རང་གི་མིག་གཡས་པ་མ་ལས་
ཞེས་པ་ནས། ཡེ་ཤེས་པ་བརྟན་པར་གནས་ཤིང་ཚོན་རྩི་གཟི་བརྗིད་འབར་བར་
གྱུར་༑ ཚོན་རྣམས་ལ་ཧི་ཡིག་བྲིས་ནས་བདེན་པ་གང་གིས་སེམས་ཅན་རྣམས་རྡུལ་
ཚོན་མང་ཞིང་སངས་རྒྱས་བཅོམ་ལྡན་འདས་རྣམས་སེམས་ཅན་ལ་ཆགས་པ་དང་
རྗེས་སུ་ཆགས་པའི་བདེན་པ་དེས་རྡུལ་ཚོན་རྣམས་འབར་བར་གྱུར་ཅིག ཅེས་
བརྗོད་དེ་སྤར་ལ་དྲི་ལ་སོགས་པས་མཆོད་དོ། །
གཉིས་པ་ནི་དཀྱིལ་འཁོར་གྱི་ནུབ་ཕྱོགས་ནས་ཨོཾ་བཛྲ་བེ་ག་ཨཱ་ཀྲ་
མ་ཧཱུཾ་རྡོ་རྗེ་ཤུགས་ཀྱི་འཇུག་པས་ཡེ་ཤེས་ཀྱི་ཐིག་གི་འོག་ཏུ་ཞུགས་པར་གྱུར། ཞེས་
བརྗོད་ཅིང་བསམས་ལ་དཀྱིལ་འཁོར་གྱི་དབུས་སུ་ཕྱིན་ལ། རྡོ་རྗེ་ཁུ་ཚུར་གཉིས་
ལས་མཛུབ་མོ་ལྕགས་ཀྱུ་ལྟར་བྱས་པ་ཕན་ཚུན་བསྣོལ་ཏེ། སྐམ་པའི་ཕྱག་རྒྱ་དང་ཧཱུྃ་
ཞེས་པས་ཕུར་བུ་ཕྱུང་བ་ལག་པའི་རྡོ་རྗེ་ལ་ཐིམ་པར་བསམ་ཞིང་། དེ་ནས་ཕུར་ཁུང་
རྩིག་པའི་རིམ་པ་དང་མཐུན་པའི་རྡུལ་ཚོན་གྱིས་བཀང་ལ། དྲིལ་བུ་དཀྲོལ་ཞིང་།
ཆོས་དབྱིངས་འདི་ནི་དག་པ་སྟེ། །སེམས་ཅན་ཁམས་ནི་རབ་སྒྲོལ་བྱེད། །རང་ཉིད་
-315-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
འཇམ་དབྱངས་རྒྱལ་པོ་སྟེ། །དེ་བཞིན་གཤེགས་པ་ཀུན་གྱི་གནས། །ཉེས་པ་ཀུན་
ལས་རྣམ་གྲོལ་བ། །འཁོར་ལོའི་ནང་ན་ཡང་དག་གནས། །ཞེས་དོན་དྲན་བཞིན་
པས་གླུ་བླང་ངོ༌། །དེ་ནས་ཚོན་ས། མངོན་རྟོགས་ན་གསལ་བ་རྣམས་ནི་དེ་ཁོ་ན་ལྟར་
བྱ་ལ། དེ་ན་མི་གསལ་བ། ནང་གི་ལིང་ཚེ་དགུ་ཕྱོགས་མདོག་དབུས་སྔོ་བ། ཀ་བ་
ནག་པོ་ལ་རང་རང་གི་མཚན་མ་ཅན་གདུང་ཟླུམ་ནག་པོ་རྡོ་རྗེ་དཀར་པོ། འོད་ཕྲེང་
སྣ་ལྔ། བུམ་པ་ཕྱོགས་མདོག རྟ་བབས་ཀྱི་ཀ་བ་ཕྱོགས་མདོག དེའི་ཕྱི་དར་དཔྱངས་
མཛེས་མཚོན། ནང་གི་མུན་སྣམ་ནག་པོ་རྒྱལ་མཚན་བརྒྱད་ནི་རྩེ་མོར་ཟླ་ཕྱེད་རྡོ་
རྗེས་མཚན་པ་དྲང་ཞིང་ལྡེམ་པའི་དབྱུག་པ་ལ་བཅིངས་པའི་དར་ལྕེ་གསུམ་པ་རླུང་
གིས་བསྐྱོད་པའི་ཚུལ་དུ་གསུམ་ཁུགས་འཁྱོག་པོའི་སྣེ་མོར་སེང་གེ་དང་ངང་པ་ལ་
སོགས་པས་མཚན་ཞིང་དྲིལ་ཆུང་གི་ལྕེ་ལ་རྔ་ཡབ་བཏགས་པ། བ་དན་བརྒྱད་ནི་དེ་
དང་འདྲ་བ་ལ་སྲོག་ཆགས་ཀྱི་མཚན་མ་མེད་པ་དང་། རྟ་བབས་ཀྱི་གླང་རྒྱབ་ཕྱོགས་
མདོག སེར་སྣམ་སེར་པོ། ཤར་བུ་སྔར་བཞིན། རིན་པོ་ཆེ་ནི་ཕ་གུ་ལྟ་བུ། རྨིག་
པ་ལྗང་ཁུ། མུན་པ་ནག་པོ་ཝ་རཎྜམཛེས་ཚོན། མདའ་ཡབ་སྔར་བཞིན་གྱི་རྩེ་མོར་
ཆ་ཆུང་གཉིས་པའི་འཁོར་ལོ་དང་རི་དྭགས་སེར་པོ་སྟེ་འཁོར་ལོ་སྣ་ཚོགས་པད་ཟླ་ལ་
གནས་པ། ཕྱིའི་པད་མའི་ལྟེ་བ་ལྗང་གེ་སར་སེར་བ། འདབ་མ་མཛེས་ཚོན། དེའི་
གཞི་དམར་སྐྱ། དེའི་ཕྱིའི་རེ་ཁ་དཀར་པོ། རྡོར་འཕྲེང་གཞི་ནག་པོ་ལ་རྡོ་རྗེ་སེར་
པོའམ་དཀར་པོ། དེའི་ཕྱིའི་རེ་ཁ་རྡོ་རྗེའི་མདོག མེ་རི་ཁ་དོག་ལྔ་གཡས་འཁྱིལ་
རྣམས་སོ། །བོད་ ཀྱི་མཁས་པས། ཚོན་ས་ཕྲེང་བ་ནས་ ཇི་ལྟར་བཤད་པ་བཞིན་
བཀོད་པ་ནི། གོང་དུ་ཐིག་ལ་རྟ་བབས་ཀྱི་གླང་རྒྱབ་དང་རྭ་ལ་སོགས་པ་ཚུལ་གཞན་
དུ་བཤད་པ་དང་མ་མཐུན་མོད་ཀྱི་པཎྜི་ཏའི་བྱ་བ་མང་པས་ནོངས་སོ། །གཞན་ཡང་
-316-



དཔལ་གསང་བ་འདུས་པ་འཇམ་པའི་རྡོ་རྗེའི་དཀྱིལ་འཁོར་གྱི་ཆོ་ག་འདོད་དགུའི་ཆར་འབེབས།
བརྗོད་པར་བྱ་བ་མང་པོ་སྣང་ཡང་ཚིག་མང་དུ་དོགས་པས་བཞག་གོ །
གསུམ་པ་ནི། གནས་བཅུ་དགུར་སྣ་ཚོགས་པད་མ་ དང༌ ཟླ་ཉི་མངོན་
རྟོགས་བཞིན་བྱས་ལ། སྣ་ཚོགས་པད་མ་ནི་ཕྱོགས་བཞིའི་འདབ་མ་དམར།
མེ་རླུང་གཉིས་སེར། བདེན་ བྲལ་ལྗང་། དབང་ལྡན་སྔོ། ལྟེ་བ་ལྗང་། གེ་སར་སེར་
བའོ༑ ༑གདན་དེ་རྣམས་ཀྱི་སྟེང་དུ་ལྷ་སྐུ་ལུགས་མ་སོགས་ཀྱི་ཕྱག་རྒྱ་ཆེན་པོ་འགོད་
རྒྱུ་ཡོད་ཅིང་སྐྱེ་བོ་མ་དད་པ་སོགས་ཀྱི་དགག་བྱ་མེད་ན་དགོད་ལ། ཕྱག་མཚན་
དགོད་ན། ལྷ་རྣམས་ཀྱི་ཕྱག་མཚན་དང་པོ་རྣམས་རང་རང་གི་གནས་སུ་འགོད་ཅིང་།
ས་བོན་འགོད་ནའང་རང་རང་གིས་ས་བོན་ལཉྫ་སོགས་སུ་དགོད་པར་བྱ་སྟེ། དེ་
གཉིས་གཙོ་བོའི་མགོ་ནུབ་དང་གཞན་རྣམས་རང་རང་གི་ཕྱོགས་སུ་བསྟན་ནས་
བྲིའོ༑ ༑དེ་ལྟར་བྲིས་ཚར་བ་དང་། ཚོན་ལ་མཆོད་གཏོར་ཕུལ་ནས་ཚོན་ལྷག་མའི་ཡེ་
ཤེས་པ་ནམ་མཁར་རིགས་ལྔའི་ཐུགས་ཀར་གཤེགས་ནས་ལྷག་མ་དབེན་པར་
བཞག་གོ །
གཉིས་པ་ནི། དེ་ནས་དཀྱིལ་འཁོར་གྱི་མཐའ་བ་བྱུང་དང་དྲི་བཟང་གིས་
བྱུགས་མེ་ཏོག་བཀྲམ་ལ། བུམ་པ་རྣམས་དཀྱིལ་འཁོར་ལ་གཡས་སྐོར་དུ་སྤོས་དང་
རོལ་མོས་སྤྱན་དྲངས་ཏེ། གཙོ་བུམ། ཤར་སྒོ་ནས་ཁ་ཡར་ལྟའི་གཡས་སུ་ཁ་ནང་དུ་
ཕྱོགས་པས་བཞག་ལ། དེའི་གཡོན་དུ་རྣམ་སྣང། སྤྱན་མ། ལས་བུམ་རྣམས་དང་
གཡས་སུ་གཤིན་རྗེའི་གཤེད། ཆོས་དབྱིངས་རྡོ་རྗེ་མ་གཟུགས་རྡོ་རྗེ་མ་རྣམས་སོ། །
ལྷོ་སྒོའི་གཡས་གཡོན་དུ་རིན་འབྱུང་མཱ་མ་ཀི་སྒྲ་རྡོ་རྗེ་མ། ཤེས་རབ་མཐར་བྱེད།
ནུབ་སྒོའི་གཡས་གཡོན་དུ་འོད་དཔག་མེད་གོས་དཀར་མོ། །དྲི་རྡོ་རྗེ་མ། པད་མ་
མཐར་བྱེད། བྱང་སྒོའི་གཡས་གཡོན་དུ་དོན་གྲུབ་སྒྲོལ་མ་རོ་དང་རེག་བྱ་རྡོ་རྗེ་མ་
-317-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
རྣམས་གཉིས་གཉིས་མེ་རིའི་མཐར་འགོད་དོ། །བུམ་པ་ཀུན་ནས་ཆུ་བསྡུས་བའི་དུང་
ཆོས་མན་འཇུ་ལྟ་བུའི་སྟེང་དུ་ཤར་སྒོའི་ཐང་དུ་བཞག་པར་ཤཱནྟི་པས་བཤད་ལ་རྣམ་
རྒྱལ་གྱི་སྟེང་དུ་བཞག་པ་བསོད་སྙོམས་པས་བཤད་དོ། །ཕྱོགས་བཞིར་སྟན་མཛེས་
པའི་སྟེང་དུ་ཤེར་ཕྱིན། སྡོང་པོ་བཀོད་པ། གསང་བ་བསམ་གྱིས་མི་ཁྱབ་པ་གསེར་
འོད་དམ་པ་རྣམས་བཞུགས་ཤིང་ཀློག་ཏུའང་བཞུག་གོ །མཆོད་པ་རྣམས་ཀྱང་བཅུ་
ལས་མི་ཉུང་བ་བཀོད་པ་མཛེས་པར་བཤམ། གདུགས་དང་རྒྱལ་མཚན་དང་བ་དན་
དང་གོས་ཟུང་སོགས་ཀྱང་ཇི་ལྟར་འབྱོར་པ་མཛེས་ཤིང་ཡིད་འཕྲོག་པར་བྱས་ལ་གྲྭ་
བཞིར་བདུག་སྤོས་བཟང་པོ་རྟག་ཏུ་འཐུལ་བའི་སྤོས་ཕོར་དང་། འཇིག་རྟེན་དང་
འཇིག་རྟེན་ལས་འདས་པའི་གཏོར་མ་དང་དགོས་ཀྱི་ཆོས་སྐྱོང་གི་གཏོར་མ་དང་
དབང་གི་ཡོ་བྱད་རྣམས་ཀྱང་ཚོགས་པར་བྱའོ། །
གཉིས་པ་ལ་སྒྲུབ་པ་དང་མཆོད་པའོ། །དང་པོ་ནི། འདིའི་དཀྱིལ་ཆོག་རྩ་
འགྲེལ་ལས། རང་ཉིད་རྣལ་འབྱོར་དང་ལྡན་པས་ཡེ་ཤེས་ཀྱི་དཀྱིལ་འཁོར་ནམ་
མཁར་སྤྱན་དྲངས་ཤར་སྒོའི་ཐད་དུ་བཞུགས་པའི་ཕྱི་འབྲང་གི་བགེགས་བསྐྲད་ནས་
མཆོད་དེ་དགུག་ཞུག བཅིང་མཉེས་ཙམ་ལས་མ་གསུངས་ལ་སློབ་དཔོན་བསོད་
སྙོམས་པས་ཏིང་ངེ་འཛིན་གསུམ་གྱི་རྣལ་འབྱོར་དང་ལྡན་པས་ཕྱག་རྒྱ་དང་སྙོམས་
པར་ཞུགས་པའི་སྒྲས་ཡེ་ཤེས་པ་སྤྱན་དྲངས་ཏེ་ལུས་ལ་བཞུག་བྱང་ཆུབ་ཀྱི་སེམས་སུ་
ཞུ་བ་ཡུམ་གྱི་པད་མར་དཀྱིལ་འཁོར་རྫོགས་པར་གྱུར་ནས་ཕྱིར་སྤྲོས་པ་རྡུལ་ཚོན་གྱི་
ལྷ་དང་དབྱེར་མེད་དུ་བྱས་པ་ལ་སྐྱེ་མཆེད་སོགས་བྱིན་གྱིས་བརླབས་ནས་དབང་
བསྐུར་བ་ལ་མཆོད་པར་བཤད་ཅིང་། ཕྲེང་བར་རང་ཉིད་གཙོ་བོའི་རྣལ་འབྱོར་དང་
ལྡན་པས་བྲིས་པའི་དཀྱིལ་འཁོར་བསངས་ཏེ་བསྲུང་འཁོར་ཕུར་བཏབ་སོགས་ཀྱི་
-318-



དཔལ་གསང་བ་འདུས་པ་འཇམ་པའི་རྡོ་རྗེའི་དཀྱིལ་འཁོར་གྱི་ཆོ་ག་འདོད་དགུའི་ཆར་འབེབས།
ཡན་ལག་དང་བཅས་པའི་རྟེན་དང་བརྟེན་པ་རྫོགས་པར་བསྒོམས་པའི་རྗེས་སུ།
ཕྱག་རྒྱ་དང་སྙོམས་པར་ཞུགས་པ་ནས་སྤྲོས་པའི་བར་སྔ་མ་ལྟར་བྱས་ཏེ་བསྒོམས་
པའི་དཀྱིལ་ འཁོར་ ལ་ གཉིས་ སུ་ མེད་ པར་ བཅུག་ནས་ སྔ་མ་བཞིན་ བྱེད་ པར་
གསུངས་སོ། །ལུགས་གསུམ་པོ་འདི་ལས་སྔ་མ་གཉིས་ནི་བདག་མདུན་ཐ་མི་དད་དུ་
བྱེད་པར་གསལ་ལ། ཕྱི་མས་གཅིག་ཏུ་བྱེད་པ་ལྟར་སྣང་ཡང་། ཕྲེང་བ་ རང་གི་
མངོན་རྟོགས་རྣལ་འབྱོར་རྫོགས་ཕྲེང་བསྒོམ་ན། དངོས་སུ་དཀྱིལ་འཁོར་གྱི་ཤར་
ནས་ནུབ་དུ་ཁ་བལྟས་ཏེ་འདུག་ཀྱང་བསྒོམ་དོན་ལ་དཀྱིལ་འཁོར་གྱི་དབུས་སུ་
འདུག་པར་མོས་ནས་མངོན་རྟོགས་རྫོགས་པར་བསྒོམ་པ་ལ་ཡེ་ཤེས་པ་འཇུག་པའི་
ཚུལ་གྱིས་བདག་མདུན་གཅིག་ཏུ་འཐད་ཀྱང་འདིར་ནི་རང་གཞུང་ཐུན་མོང་མིན་པ་
རྣམས་ལས་བདག་མདུན་ཐ་དད་དུ་གསལ་བ་ལྟར་བྱ་ཞིང་། དེ་ཡང་མདུན་བསྐྱེད་ལ་
དམ་ཚིག་པ་མི་བསྐྱེད་པ་དང་བསྐྱེད་ཀྱང་རང་ཉིད་གཙོ་བོར་མི་བསྒོམ་པ་བྱས་ན་རྩ་
རྒྱུད་ལས། དེ་ཡི་དབུས་སུ་འདོད་པ་བྱ། །ཞེས་སོགས་ཀྱི་མདུན་བསྐྱེད་ཀྱི་དབུས་སུ་
རིག་མ་དང་རང་ཉིད་སྙོམས་འཇུག་བྱ་བར་གསུངས་པ་དང་འགལ་བས་རང་ཉིད་
གཙོ་བོར་བྱས་ པའི་ དམ་ ཚིག་ པ་བསྐྱེད་ པར་ བྱ་ ཞིང་ སྟ་གོན་ གྱི་དཀྱིལ་ འཁོར་
བཞུགས་པར་དངོས་སུ་མ་གསུངས་ཀྱང་དེ་ཡང་འཇུག་པར་གཞུང་གཞན་དུ་མ་ནས་
བཤད་པ་ལྟར་བྱའོ། །དེ་ལྟར་ན། རང་ཉིད་ཕྱི་དྲོ་ཁྲུས་བྱས་ཤིང་དྲི་ཞིམ་པོས་བྱུགས་
ཆས་གོས་དམར་པོ་གྱོན་ཅིང་བསྟོད་གཡོགས་དང་གཙུག་ཏོར་སོགས་ཀྱི་རྒྱན་དང་
ལྡན་པར་བྱས་ནས་དཀྱིལ་འཁོར་གྱི་ཤར་སྒོ་ལ་མངོན་དུ་ཕྱོགས་པར་སྟན་བདེ་བ་ལ་
འདུག་སྟེ། ལས་ཐམས་ཅད་པའི་བུམ་ཆུབ་ལ་དེ་དང་ཡི་གེ་གསུམ་བཟླས་པས་
བསང་ཞིང་བསྲུངས་ལ། རྡོར་དྲིལ་བཟུང་སྟེ། བདག་བསྐྱེད་ཉེར་བསྡུའི་བར་དུ་
-319-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
རྫོགས་པར་བསྒོམས་ནས་ༀ་ཤུ་ནྱ་ཏཱ་ནས་ཧཾ་རྡུལ་ཚོན་གྱི་དཀྱིལ་འཁོར་སྟོང་པ་ཉིད་
དུ་གྱུར། སྟོང་པའི་ངང་ལས་རྡོ་རྗེའི་ས་གཞི་ར་བ་གུར་བླ་རེ་མ་རི་དང་བཅས་པ།
ཡོངས་སུ་རྫོགས་པའི་ནང་དུ་ཁྲོ་བོ་བཅུ་དང་བཅས་པའི་འཁོར་ལོ་སེར་པོ་རྩིབས་
བཅུ་པ་མཚན་ཉིད་ཐམས་ཅད་དང་ལྡན་པའི་ནང་དུ་སཾ་ལས་རྡོ་རྗེ་སཾ་གྱིས་མཚན་པ།
ཞེས་པ་ནས། ལུང་དང་རྟོགས་པའི་ཆོས་ཐམས་ཅད་རྣམ་པར་དག་པར་གྱུར་པའི་
དབུས་ཀྱི་ཟླ་བའི་སྟེང་དུ་མཾ་ལས་རལ་གྲི་མཾ་གྱིས་མཚན་པ་ཡོངས་སུ་གྱུར་པ་ལས་
རང་ཉིད་དཔལ་ལྡན་འཇམ་པའི་རྡོ་རྗེ་ཞེས་པ་ནས་ཀོཉ་ཧཾ། རང་གི་མདུན་དུ་སྨེ་ཤ་
ཅན་གྱི་བུ་མོ་མཚན་ཉིད་ཐམས་ཅད་དང་ལྡན་པ་ཡོངས་སུ་གྱུར་པ་ལས་མཾ་ལས་རལ་
གྲི་མཾ་གྱིས་མཚན་པ་ཡོངས་སུ་གྱུར་པ་ལས་ཡུམ་འཇམ་པའི་རྡོ་རྗེ་མ་སྐུ་མདོག་དང་
རྩ་ཞལ། ཞེས་པ་ནས་ཀོཉ་ཧཾ། ཤར་གྱི་ལིང་ཚེ་ལ་སོགས་པ་གདན་བཅོ་བརྒྱད་ཀྱི་
སྟེང་དུ། ཧཱུྃ་ཨོཾ་ཛྲ་ཁཾ་ལཾ་མཾ་པཾ་ཏཾ་ཛཧཱུྃ་བཾ་ཧོ༔ ཁཾ་ཁཾ་རཾ་ཧཱུཾ་བཞི་རྣམས་ཡོངས་སུ་
གྱུར་པ་ལས། འཁོར་ལོ། རིན་པོ་ཆེ། པདྨ། རལ་གྲི། འཁོར་ ལོ། ཨུཏྤལ་ དམར་
པོ༑ པདྨ། ཨུཏྤལ་ སེར་པོ། མེ་ལོང་ དམར་པོ། པི་ ཝང་ སྔོན་པོ། དྲིའི་དུང་ཆོས།
རོའི་སྣོད་ཁ་དོག་སྣ་ཚོགས་པ། ཆོས་ཀྱི་འབྱུང་གནས། ཐོ་བ། དབྱུག་པ། པདྨ། རྡོ་
རྗེ་རྣམས་སུ་གྱུར། དེ་རྣམས་ཡོངས་སུ་གྱུར་པ་ལས་ལྷ་བཅོ་བརྒྱད་དུ་གྱུར་པ་ནི།
ཤར་དུ་རྣམ་སྣང་དཀར་པོ། ཞེས་སོགས་ནས། ཆོས་དབྱིངས་རྡོ་རྗེ་མའི་འཇུག་ཏུ་དེ་
ཐམས་ཅད་ཀྱང་ཞབས་གཉིས་ཞེས་པ་ནས་གཤེགས་པ་གཞན་གསུམ་ཉི་མའི་འོད་
འཕྲོ་བ། ཤར་སྒོར་ གཤིན་ རྗེ་ གཤེད་ནག་པོ་ཞེས་སོགས་ནས། གཡོན་རྐྱང་ གི་
སྟབས་ཀྱིས་བཞུགས་པའོ། །ཡུམ་གྱི་སྤྱི་གཙུག་ནས་སྙིང་ཁའི་བར་དུ་ཞེས་པ་ནས།
ཡབ་ཡུམ་སྙོམས་པར་ཞུགས་པའི་བདེ་བ་ཆེན་པོའི་སྒྲས། ཇི་ལྟར་བསྒོམས་པ་དང་
-320-



དཔལ་གསང་བ་འདུས་པ་འཇམ་པའི་རྡོ་རྗེའི་དཀྱིལ་འཁོར་གྱི་ཆོ་ག་འདོད་དགུའི་ཆར་འབེབས།
འདྲ་བའི་ཡེ་ཤེས་པ་ཞེས་པ་ནས། ཤཔྟ་པྲ་ཏཱི་ཙྪ་སྭཱཧཱ། ཡེ་ཤེས་པའི་དཀྱིལ་འཁོར་
རྟེན་དང་བརྟེན་པར་བཅས་པ་རང་གི་སྤྱི་བོ་ནས་ཞུགས། ཆགས་པ་ཆེན་པོའི་མེས་
བྱང་ཆུབ་ཀྱི་སེམས་སུ་ཞུ་བ་རྡོ་རྗེའི་ལཾ་ནས་ཡུམ་གྱི་པད་མར་བབས་པའི་ཐིག་ལེ་
ཡོངས་སུ་གྱུར་པ་ལས་ཡེ་ཤེས་པ་ལྷ་བཅུ་དགུའི་དཀྱིལ་འཁོར་རྟེན་དང་བརྟེན་པར་
བཅས་པ་གསལ་ལ་ཡོངས་སུ་རྫོགས་པ་རྣམས་ཡུམ་གྱི་པད་མ་ནས་སྤྲོས། ཨོཾ་ཡ་མཱནྟ་
ཀྲི་ཏ་ཛ༔ གཤིན་རྗེ་མཐར་བྱེད་ཀྱི་ཛ དམར་པོའི་ཞེས་པ་ནས་མཉེས་པར་གྱུར།
ལྷ་ཐམས་ཅད་ཀྱི་མིག་གཉིས་སུ། ཞེས་པ་ནས་བླུགས་པའོ། །ལྷ་ཐམས་ཅད་ཀྱི་ནུ་
མ་གཉིས་ཀྱི་ཞེས་པ་ནས། སྔགས་ཐམས་ཅད་ཀྱི་བར་ཡུམ་ལ་བཤད་པ་བཞིན་བྱ།
དེ་ནས་ཡབ་ཡུམ་གཉིས་ཀྱི་ཐུགས་རྡོ་རྗེའི་གོང་དུ། ཞེས་པ་ནས་ཡབ་ཡུམ་གཉིས་ལ་
མི་སྐྱོད་པ་དང་རྣམ་སྣང་སོགས་དེ་བཞིན་གཤེགས་པ་བཞི་དང་
། ཞེས་པ་ནས་དབུ་
རྒྱན་པར་གྱུར། དབང་ལྷ་ཐམས་ཅད་ཀྱང་གཉིས་སུ་མེད་པར་ཐིམ། ཞེས་པའི་བར་
ལ༑ འཇམ་པའི་རྡོ་རྗེ་ཡབ་ཡུམ་གྱི་རྣམ་པར་སྤྱན་དྲངས། ཞེས་དང་། འཇམ་པའི་རྡོ་
རྗེ་ཡབ་ཡུམ་སྐུ་མདོག་དམར་སེར་སེར་སྔོ་དཀར་བའི་ཞལ་གསུམ་ཕྱག་དྲུག་གི་དང་
པོ་གཉིས་ཀྱིས་རང་འོད་ ཀྱི་ཡུམ་དང་ཡབ་ལ་འཁྱུད་ཅིང་ཞེས་སྦྱར་རོ། རང་གི་
ཐུགས་ཁའི་མཾ་ལས་འོད་ཟེར་འཕྲོས་པས་སྟ་གོན་གྱི་དཀྱིལ་འཁོར་མདུན་གྱི་ནམ་
མཁར་སྤྱན་དྲངས། སྔར་བཞིན་མཆོད། ཛཧཱུྃ་བཾ་ཧོབསྒྲུབས་པའི་དཀྱིལ་འཁོར་ལ་
གཉིས་སུ་མེད་པར་ཐིམ། ཞེས་བརྗོད་ཅིང་བསམ་མོ། ། །
གཉིས་པ་ནི། མཆོད་པ་བསངས་སྦྱང་ལས་བུམ་གྱི་ཆུས་བྱས་ནས་བྱིན་
གྱིས་བརླབས་ཏེ་མཆོད་ཕྲེང་ལྟར་རྒྱས་པར་ཕུལ་ཞིང་བསྟོད་ནས་བཟླས་པའི་མཐར་
ཡི་གེ་བརྒྱ་པ་ལན་བདུན་བརྗོད། སྒྲུབས་ཐབས་ལྟར་གཏོར་མ་ཕུལ་ནས། རང་ཉིད་
-321-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
གཙོ་བོ་ལས་གཙོ་བོ་གཉིས་པར་བྱ་སྟེ། སྒྲུབ་གྲོགས་དཀྱིལ་འཁོར་བསྲུང་དུ་བཅུག་
ནས༑ དཀྱིལ་འཁོར་ཁང་པའི་ཕྱི་རོལ་ལམ་ཡོལ་བའི་ཕྱི་རོལ་ཏུ་ཕྱིན་ཏེ། ཕྱོགས་
སྐྱོང་བཅུའམ། བཅོ་ལྔ་ལ་གཏོར་མ་སྔོན་འགྲོ་གཏོར་མ་བཞིན་ཕུལ་ནས་གཤེགས་
སུ་གསོལ་ནས་ཉེ་རེག་བྱས་ལ། ཧཱུྃ་མཛད་ཀྱི་ང་རྒྱལ་གྱི་སུམྦྷ་ནི་དྲག་དུ་བཟླ་ཞིང་
ནང་དུ་ཞུགས་ཏེ་རྡོ་རྗེ་ཤུགས་ཀྱི་འཇུག་པས་དཀྱིལ་འཁོར་གྱི་ནང་དུ་ཕྱིན་ནས་ལྷ་
རྣམས་སྟེང་ནས་སྐོར་བར་མོས་ཤིང་། དངོས་སུ་མེ་རིའི་ཕྱི་ནས་རྡོ་རྗེའི་འགྲོས་ཀྱི་
སུམྦྷ་ནི་བཟློས་ཞིང་གཡས་སྐོར་ལན་གསུམ་བྱས་ལ། ཤར་སྒོ་ནས་ལྷག་ཆད་བྱུང་བ་
དྲན་པ་རྣམས་གསོ་ཞིང་མི་དྲན་པ་ཁ་བསྐང་བའི་དོན་དུ་ཁྲོ་བོའི་ལྟ་བས་གཙོ་བོ་ལ་
ལྟ་ཞིང་སྙེམས་པ་དང་བཅས་པས། ཨོ་མཆོག་ཏུ་བདེ་བའི་སེམས་ནི་རོལ་པར་ལྡན།།
སྒེག་པའི་ཕྱག་གིས་བཅོམ་ལྡན་འདས་ལ་འདུད། །ཛཧཱུྃ་བཾ་ཧོ༔ ཧི་ཧི་ཧི། མགོན་པོ་
སྙིམ་པའི་མེ་ཏོག་བཞེས་སུ་གསོལ། ཞེས་སོ། །དེའི་རྒྱ་སྐད་ཀྱིས་མེ་ཏོག་སྔོན་པོ་
ཕུལ༑ སླར་ཡང་སྐོར་ནས་ནུབ་སྒོའི་ཐད་ནས་རྐང་པ་བཞི་བཅའ་སྔོན་དུ་འགྲོ་བའི་
གཡོན་རྐྱང་དང་ལག་པ་པད་སྐོར་ཆེན་པོ་སྔོན་དུ་འགྲོ་བའི་ཧཱུྃ་མཛད་ཀྱི་ཕྱག་རྒྱ་
བཅིངས་པ་བཀྲོལ་ཏེ། ཨོཾ་བཛྲ་ཨུད་གྷ་ཏ་ས་མ་ཡ་པྲ་བེ་ཤ་ཡ་ཧཱུྃ། ཤར་སྒོ་ནས་ཕྱེ་
བར་གྱུར་ཞེས་བརྗོད་ཅིང་བསམ། དེ་བཞིན་དུ་བྱང་ནས་ལྷོ་དང་ཤར་ནས་ནུབ་དང་།
ལྷོ་ནས་བྱང་སྒོ་ཕྱེ་ལ། སླར་ཡང་བསྐོར་ཏེ་ཤར་སྒོ་ནས་གར་བྱེད་ཅིང་ས་མ་ཡ་པྲ་བེ་
ཤ་ཡཱ་མི་ཞེས་བརྗོད་པས་མེ་ཏོག་ཕྲེང་བ་ བླངས་ཏེ། མགོ་ལ་བཅིང་། མཉམ་པའི་
རྐང་སྟབས་དང་ཐལ་མོ་སྦྱར་ནས། ཨོཾ་པྲ་ཎ་མཱ་མི་སརྦ་ཏ་ཐཱ་ག་ཏཱ་ན། ཞེས་པས་ཕྱག་
བྱས་ལ། སེམས་ཅན་ཐམས་ཅད་ལ་དངོས་གྲུབ་ཀྱི་བཀའ་དྲིན་སྩལ་དུ་གསོལ། ཞེས་
བརྗོད༑ མི་སྤྲོ་ན་མེ་ཏོག་འབུལ་ལེན་མེད་པའང་བཤད་དོ། །དེ་ནས་སྐབས་འདིར་
-322-



དཔལ་གསང་བ་འདུས་པ་འཇམ་པའི་རྡོ་རྗེའི་དཀྱིལ་འཁོར་གྱི་ཆོ་ག་འདོད་དགུའི་ཆར་འབེབས།
གསུངས་པའི་སྦྱིན་སྲེག་རྒྱས་པར་བྱ་ཞིང་མ་གྲུབ་ན། ཡིད་ཀྱིས་མོས་པ་ཙམ་བྱའོ། །
གསུམ་པ་ལ་རང་འཇུག་པ་དང་། གཞན་ལ་དབང་བསྐུར་བའོ། །
དང་པོ་ནི། དཀྱིལ་འཁོར་གྱི་མདུན་དུ་འདུག་ནས་བླ་མའི་བྱ་བ་རྣམས་གཙོ་
བོ་དང་སློབ་མའི་བྱ་བ་རྣམས་རང་གིས་བྱས་ཏེ། འོག་ནས་ཇི་ལྟར་འཆད་པའི་དབང་
བཞི་རྫོགས་པར་བླངས་ལ། སློབ་དཔོན་གྱི་ལས་ཐམས་ཅད་ལ་གནང་བ་ཐོབ་པར་
བྱས་ལ་སློབ་མ་གཞུག་པའི་དོན་དུ་དམ་ཚིག་གསུམ་གྱི་གླུ་དང་དེ་ཁོ་ན་ཉིད་ཀྱི་
བསྟོད་པ་སྔོན་དུ་འགྲོ་བའི་བདེན་སྟོབས་འདི་བརྗོད་པར་བྱ་སྟེ། དཀྱིལ་འཁོར་ལ་
སྔོན་དུ་ཕྱོགས་པར་འགྲེང་ཏེ་རྡོར་དྲིལ་དང་བཅས་པས་དབྱངས་དང་བཅས་པའམ་
མེད་ཀྱང་རུང་སྟེ། ཨོཾ་ནམ་མཁའ་སྐྱེ་བ་མཚན་ལྡན་ཕྱིར། །ཐོག་མ་མཐའ་མ་མེད་
པའི་མཆོག །སེམས་དཔའ་རྡོ་རྗེ་རང་ཆེ་བཞིན། །རྡོ་རྗེ་སེམས་དཔའ་བདག་
གྲུབ་མཛོད། །ཀུན་མཆོག་དངོས་གྲུབ་ཆེན་པོ་སྟེ། །དབང་ཕྱུག་ཆེན་པོ་ལྷག་པའི་ལྷ།།
རྡོ་རྗེ་འཛིན་པ་ཀུན་གྱི་རྒྱལ། །འགྱུར་མེད་མཆོག་ཏུ་བདག་གྲུབ་མཛོད། །ཉེས་པ་
མེད་པ་རྟག་པ་ཁྱོད། །འདོད་ཆགས་ཀུན་གྱི་རྗེས་སུ་ཆགས། །འདོད་ཆགས་ཆེན་པོ་
དགའ་བ་ཆེ། །བཅོམ་ལྡན་དེ་ཉིད་ཀྱིས་གྲུབ་མཛོད། །ཤིན་ཏུ་དགའ་བ་ཆོས་ཀྱི་
མཆོག ༑གདོད་ནས་གྲོལ་བ་དེ་བཞིན་གཤེགས། །ཀུན་ཏུ་བཟང་པོ་ཀུན་བདག་
ཉིད༑ ༑བྱང་ ཆུབ་ སེམས་པར་བདག་གྲུབ་མཛོད། །དངོས་གྲུབ་ཆེན་པོ་ ཀུན་ གྱི་
མཆོག ༑དབང་ཕྱུག་ཆེན་པོ་རྒྱལ་མཆོག་གི །གྲུབ་པའི་རྡོ་རྗེ་ཆེར་བསྟོད་པ། །རྡོ་རྗེ་
སྙེམས་བདག་བདག་གྲུབ་མཛོད། །སེམས་ཅན་ཀུན་ཡིད་ཁྱབ་པ་པོ། །སེམས་ཅན་
ཀུན་གྱི་ཡིད་ལ་གནས། །སེམས་ཅན་ཀུན་གྱི་ཡབ་ཉིད་དེ། །དམ་ཚིག་མཆོག་གྱུར་
འདོད་ པ་མཆོག །བདེན་ པ་ གང་ གིས་ཡེ་ཤེས་མཆོག །ཤེས་ རབ་ཐབས་བདག་
-323-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
དཀྱིལ་འཁོར་ཡིན། །བདེན་པ་དེ་ཡིས་མགོན་པོ་ཁྱོད། །བདག་གི་འདོད་པ་ཡོངས་
རྫོགས་མཛོད། །ཆོས་རྣམས་གཟུགས་བརྙན་ལྟ་བུ་སྟེ། གསལ་ཞིང་དག་ལ་རྙོག་པ་
མེད༑ ༑བཟུང་དུ་མེད་ཅིང་བརྗོད་དུ་མེད། །རྒྱུ་དང་ལས་ལས་ཡང་དག་འབྱུང་། །དེ་
ཉིད་དེ་བཞིན་ཉིད་དེས་འབྱུང་། །གཟུགས་བརྙན་ གསལ་བར་སློབ་མ་ནི། །ཀུན་
གྱིས་དྲི་མེད་མཐོང་བར་ཤོག །ཅེས་བརྗོད་དོ། །
གཉིས་པ་ལ་འཇུག་པ་དང་། ཞུགས་པ་ལ་དབང་བསྐུར་བའོ། །དང་པོ་ལ་
གདོང་གཡོགས་དང་བཅས་ཏེ་དང་དཀྱིལ་འཁོར་མཐོང་བའི་བདག་ཉིད་དུ་འཇུག་
པའོ༑ ༑དང་པོ་ལ་ཡོལ་བའི་ཕྱི་འཇུག་དང་ནང་འཇུག་གོ ། །
དང་པོ་ནི། ཡོལ་བའི་ཕྱི་རོལ་དུ་སྔར་ལྷག་གནས་བྱས་པའི་སློབ་མ་རྣམས་
ཁྲུས་བྱས་ལུས་ལ་དྲི་བཟང་པོ་བྱུགས། ཁ་དྲི་ཞིམ་པར་བྱས། རྒྱན་གྱི་རྣམ་པ་རྣམས་
བཞག་ལ། ཆས་གོས་རྣམས་དང་ལྷན་ཅིག་ལས་ཐམས་ཅད་པའི་ཆུས་བསང་ཞིང་
བཟླས་ལ། ཨོཾ་སརྦ་ཏ་ཐཱ་ག་ཏ་བོ་དྷི་ཨ་ལཾ་ཀ་ར་ཝས་པཱུ་ཛ་མེ་གྷ་ས་མུ་དྲ་སྤ་ར་ན་ས་
མ་ཡ་ཤྲཱི་ ཨཱ༔ ཧཱུྃ། ཞེས་པས་གོས་དམར་པོའི་སྨད་གཡོགས་དང་། ཨོཾ་བཛྲ་རཀྵ་ཧཾ།
ཞེས་པས་སྟོད་གཡོགས་དང་། ཨོཾ་བཛྲ་ཨུཏྟཱི་ཥ་ཧཱུཾ། ཞེས་པས་གཙུག་ཏོར་དང་ཨོ་ཙཀྵ་
ར་བནྡྷ་ཝ་ར་མ་ནཱ་ཡ་ཧཱུྃ། ཞེས་པས་མིག་དར་བཅིངས་ལ། སླར་ཡང་སློབ་མ་ལས་
ཐམས་ཅད་པས་བསངས་ཏེ་སྐད་ཅིག་གིས་རྣམ་སྣང་དཀར་པོ། ཞེས་པ་ནས་ནོར་
བུ་དང་པད་མ་འཛིན་པའི་སྙིང་ཁར་རྡོ་རྗེ་ལ་གནས་པའི་ཉི་མའི་སྟེང་དུ་ཧཱུྃ་ནག་པོ།
མགྲིན་པར་པད་མ་ལ་གནས་པའི་ཉི་མའི་སྟེང་དུ་ཨཱདམར་པོ། སྤྱི་བོར་འཁོར་ལོ་
ལ་གནས་པའི་ཟླ་བའི་སྟེང་དུ་ཨོཾ་དཀར་པོ་རྣམས་ཀྱིས་ལུས་འོད་གསལ་བར་བྱས་
ཤིང་ཤར་སྒོའི་ཐད་ཀྱི་ཕྱི་རོལ་དུ་གནས་པར་གྱུར་པ་བསྒོམ་དུ་གཞུག་ཅིང་། རིགས་
-324-



དཔལ་གསང་བ་འདུས་པ་འཇམ་པའི་རྡོ་རྗེའི་དཀྱིལ་འཁོར་གྱི་ཆོ་ག་འདོད་དགུའི་ཆར་འབེབས།
དང་མོས་པ་ཤེས་པའི་ཕྱིར་དུ། ཀྱེ་ཁྱོད་སུ་ཡིན་ཅི་ལ་དགའ། །ཞེས་བླ་མས་དྲིས་
ནས་སྐལ་བཟང་བདག་བདེ་བ་ཆེན་པོ་ལའོ། །ཞེས་ལན་འདེབས་སུ་གཞུག་ལ་
འཇུག་ཡོན་དང་མནྡལ་དང་། བདུག་སྤོས་ལ་སོགས་པའི་མཆོད་པ་འབུལ་དུ་བཅུག་
ཏེ༑ ཨཱ་ཁཾ་ཝི་ར་ཧཱུྃ། ཞེས་པས་མེ་ཏོག་གི་ཕྲེང་བ་ལག་པ་གཉིས་ཀྱི་བར་དུ་བྱིན་ནས་
ཧཱུྃ་ཞེས་བརྗོད་དུ་བཅུག་ལ། སེམས་ཅན་ཐམས་ཅད་ཀྱི་དོན་དུ་སངས་རྒྱས་ཐོབ་པར་
བྱ་སྙམ་པའི་སྨོན་པའི་སེམས་ཀུན་རྫོབ་པ་དེ་ཉིད་སྙིང་ཁར་ཟླ་བའི་དཀྱིལ་འཁོར་
ཡོངས་སུ་རྫོགས་པའི་རྣམ་པ་ཅན་དང་། ཆོས་ཐམས་ཅད་རང་བཞིན་མེད་པའི་སྟོང་
པ་ཉིད་དང་རང་གི་སེམས་རོ་གཅིག་ཏུ་གྱུར་པའི་དོན་དམ་པའི་བྱང་ཆུབ་ཀྱི་སེམས་
དེ་ཉིད་ཟླ་བའི་སྟེང་དུ་རྡོ་རྗེ་དཀར་པོ་རྩེ་ལྔ་པའི་རྣམ་པ་ཅན་དུ་གྱུར་པར་མོས་ནས་
ཐམས་ཅད་རྣལ་འབྱོར་དུ་སེམས་བསྐྱེད་པར་བགྱིའོ་སྙམ་པས་ཐལ་མོ་སྦྱར་ཏེ། ཨོ་
སརྦ་ཡོ་ག་ཙིཏྟ་ཨུཏྲ་ཏ་ཡཱ་མི་ཞེས་བརྗོད་དུ་བཅུག་ལ། བླ་མས་མེ་ཏོག་དང་བཅས་
པའི་རྡོ་རྗེ་དེའི་སྙིང་ཁར་བཟུང་སྟེ། ཨོཾ་སུ་ར་ཏེ་ས་མ་ཡ་ཧཱུཾ་ཧོ་སིདྡྷི་བཛྲ་ཡ་ཐཱ་སུ་ཁཾ།
དེང་ཁྱོད་ལ་དེ་བཞིན་གཤེགས་པ་ཐམས་ཅད་ཀྱིས་བྱིན་གྱིས་བརླབས་པར་འགྱུར་
གྱིས་ཁྱོད་ཀྱིས་ཀྱང་དེ་བཞིན་གཤེགས་པ་ཐམས་ཅད་ཀྱི་མཆོག་ཏུ་གསང་བའི་
དཀྱིལ་འཁོར་དུ་མ་ཞུགས་པ་རྣམས་ལ་སྨྲ་བར་མི་བྱ་སྟེ། མ་དད་པ་རྣམས་ལ་ཡང་མ་
ཡིན་ནོ། །ཞེས་གསང་བར་གདམས་པར་བྱའོ། ། །
གཉིས་པ་ནི། བླ་མས། ཨོཾ་ཨཱཡ་མཱནྟ་ཀྲྀ་ཏ་ཧཱུཾ། ཨོཾ་ ཨཱལཾ་བཱི་ར་ཧཱུྃ། ཞེས་
བརྗོད་པས་སློབ་མ་དངོས་སུ་ཡོལ་བའི་ནང་དུ་བཅུག་ཅིང་། བསྒོམ་དོན་ལ་དཀྱིལ་
འཁོར་གྱི་ནང་དུ་བཅུག་པར་མོས་པ་གཉིས་ཀས་བསྐྱེད། མཧཱ་ར་ཏ་སུ་ཌི་ཌྷ་སུ་ཏོ་ཌོ་
སུ་སུ་ཁོ་བཛྲ་ས་ཏཱ་ཨ་དྷྱ་སིདྡྷཱ་མཾ་ཞེས་པས་ཡིད་ཀྱིས་ལྷ་རྣམས་ཀྱི་སྟེང་དུ་དངོས་སུ་
-325-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
དཀྱིལ་འཁོར་གྱི་ཕྱི་ནས་གཡས་བསྐོར་བྱེད་དུ་བཅུག་ལ། ཤར་སྒོ་མི་སྐྱོད་པ་རྣམ་
སྣང་༑ ལྷོ་སྒོར་རིན་འབྱུང་། ནུབ་སྒོར་འོད་དཔག་མེད། བྱང་སྒོར་དོན་གྲུབ་དུ་མོས་
སུ་བཞུག་ཅིང་། ལུས་ཐམས་ཅད་ས་ལ་ཕབ་པ་དང་། ཐལ་མོ་སྙིང་ཁར་སྦྱར་ནས་
དཔྲལ་བ་ས་ལ་རེག་པ་དང་། དཔྲལ་བར་སྦྱར་ནས་ཁ་དང༌། སྤྱི་བོ་སྦྱར་བ་སྙིང་ཁར་
ཕབ་ནས། སྤྱི་བོ་ས་ལ་རེག་པ་རྣམས་ཀྱི་ཕྱག་བྱེད་དུ་བཅུག་ལ། ཨོཾ་སརྦ་ཏ་ཐཱ་ག་ཏ་
པཱུ་ཛ་ཨུ་པསྦ་ནཱ་ཡ་ཨཏཱ་ནཾ་ནིརྱ་ཏ་ཡཱ་མི། སརྦ་ཏ་ཐཱ་ག་ཏ་བཛྲ་ས་ཏཱ་ཨ་དྷི་ཏིཥྛ་སྭ་
མཾ་ཧཱུྃ་དང་། ཨོཾ་སརྦ་བུདྡྷ་པཱུ་ཛ་ཨུ་བསྦྲ་ནཱ་ཡ་ཨཱཏཱ་ནཾ་ནིརྱ་ཏ་ཡཱ་མི། སརྦ་ཏ་ཐཱ་ག་ཏ་
བཛྲ་བེ་རོ་ཙ་ན་ཨ་དྷི་ཏིཥྛ་མཾ། ཏེ་སྔགས་ཚན་གཉིས་དང་། ཨོཾ་སརྦ་ཏ་ཐཱ་ག་ཏ་པཱུ་ཛ་
ཨ་བྷི་ཥེ་ཀཱ་ཡ་ཨཱ་ནཾ་ནིརྱ་ཏ་ཡཱ་མི་སརྦ་ཏ་ཐཱ་ག་ཏ་བཛྲ་རཏྣ་ཨ་བྷི་ཥིཉྩ་མཾ་དང་། ཨོ་
སརྦ་ཏ་ཐཱ་ག་ཏ་པཱུ་ཛ་པྲ་ཝརྟ་ནཱ་ཡ་ཨཏཱ་ནཾ་ནིརྱ་ཏ་ཡཱ་མི། སརྦ་ཏ་ཐཱ་ག་ཏ་བཛྲ་པྲ་ཝརྟ་
ཡ་མོ་དང་། ཨོཾ་སརྦ་ཏ་ཐཱ་ག་ཏ་པཱུ་ཛ་ཀརྨ་ཎེ་ཨཱངྒཱ་ནཾ་ནཱིརྱ་ཏ་ཡཱ་མི་སརྦ་ཏ་ཐཱ་ག་ཏ་བཛྲ་
ཀརྨ་ཀུ་རུ་མཾ། ཞེས་ པ་ རྣམས་ བརྗོད་ པས་ སྒོ་ བཞིར་ རིམ་ པ་ བཞིན་དེ་བཞིན་
གཤེགས་པ་ཐམས་ཅད་ལ་མཆོད་ཅིང་སྙེན་བསྐུར་བ་དང༌། མཆོད་ཅིང་དབང་
བསྐུར་བ་དང་། མཆོད་ཅིང་ཆོས་འཁོར་བསྐོར་བ་དང་། མཆོད་ཅིང་འཕྲིན་ལས་ཕུན་
ཚོགས་ཀྱི་ནུས་པ་ཅན་དུ་བྱིན་གྱིས་རློབས་པར་གྱུར་པའི་མོས་པ་འཛིན་དུ་གཞུགས།
སྔགས་རྣམས་ཀྱི་དོན་ཡང་མི་ཞེས་པ་ཡན་ཆད། སྔགས་དང་པོ་གཉིས་ལ་དེ་བཞིན་
གཤེགས་པ་ཐམས་ཅད་ལ་མཆོད་ཅིང་བསྙེན་བསྐུར་བ་དང་། ཕྱི་མ་གསུམ་ལ་ རིམ་
པ་བཞིན། དབང་བསྐུར་བ་ དང་། ཆོས་འཁོར་བསྐོར་བ་དང༌། མཆོད་པའི་ལས་
རྣམས་ཀྱི་ཕྱིར་བདག་འབུལ་བས། ཞེས་པ་ཡིན་ལ། དེ་མན་ཆད་དེ་བཞིན་གཤེགས་
པ་ཐམས་ཅད་རྡོ་རྗེ་སེམས་དཔའ་དང་རྣམ་པར་སྣང་མཛད་ཀྱིས་བྱིན་གྱིས་བརླབས་
-326-



དཔལ་གསང་བ་འདུས་པ་འཇམ་པའི་རྡོ་རྗེའི་དཀྱིལ་འཁོར་གྱི་ཆོ་ག་འདོད་དགུའི་ཆར་འབེབས།
ཤིག ཅེས་པ་དང་རྡོ་ རྗེ་རིན་ཆེན་གྱི་དབང་བསྐུར་བ་དང་། རྡོ་ རྗེའི་ཆོས་རབ་ཏུ་
བསྐོར་བ་དང་། རྡོ་རྗེའི་ལས་མཛད་དུ་གསོལ། ཞེས་པའོ། །དེ་ནས་ཤར་སྒོ་བླ་མའི་
ཞབས་ལ་ཕྱག་བྱ་སྟེ། ཨོཾ་གུ་རུ་ཙ་རཎཱ་ཡ་ཨུ་པསྦྲ་ནཱ་ཡ་ཨཱཏཱ་ནཾ་ནིརྱ་ཏ་ཡཱ་མི་སརྦ་ས་
ཏཱ་པ་རི་ཏྲ་ཎཱཐཾ་ཨཱཏྨ་ནཾ་ནི་རྩྭ་ཏ་ཡཱ་མི། ཞེས་པ་བླ་མའི་ཞབས་ལ་བསྙེན་བཀུར་བ་
དང་སེམས་ཅན་ཡོངས་སུ་སྐྱབས་པའི་དོན་དུ་བདག་དབུལ་བར་བགྱི་ཞེས་པས་ཕྱག་
བྱའོ༑ ༑འདིར་ཕྱག་ལྔ་ནི་ཕྲེང་བ་ནས་འབྱུང་བ་བཞིན་བཀོད་པའི་ཤར་སྒོའི་ནང་གི་
ལྷ་ སྣམ་སྟེང་དུ་ གནས་ པས་ དཀོན་མཆོག་གསུམ་ལ་བདག་སྐྱབས་མཆི། ཞེས་
སོགས་ཀྱི་ཐུན་མོང་གི་སྡོམ་པ་སྔར་བཞིན་འཛིན་དུ་བཅུག་ལ། མགོ་བོར་རྡོ་རྗེ་
བཞག་ནས་དེང་ཁྱོད་དེ་བཞིན་གཤེགས་པ་ཐམས་ཅད་ཀྱི་རིགས་སུ་ཞུགས་ཀྱིས་
དེས་ན་ངས་ཁྱོད་ལ་རྡོ་རྗེ་ཡེ་ཤེས་བསྐྱེད་པར་བྱ་སྟེ། ཡེ་ཤེས་གང་གིས་ཁྱོད་དེ་
བཞིན་གཤེགས་པ་ཐམས་ཅད་ཀྱི་དངོས་གྲུབ་རྣམས་ཀྱང་ཐོབ་པར་གྱུར་ན། དངོས་
གྲུབ་གཞན་རྣམས་ལྟ་སྨོས་ཅི་དགོས་ཁྱོད་ཀྱི་ཀྱང་འདི་དཀྱིལ་འཁོར་མ་མཐོང་བ་
རྣམས་ཀྱི་མདུན་དུ་སྨྲ་བར་མི་བྱ་སྟེ། ཁྱོད་དམ་ཚིག་ཉམས་པར་གྱུར་ཏ་རེ། ཞེས་པ་
གཙོ་བོར་ཕན་ཡོན་གྱི་སྒོ་ནས་དང་སླར་ཡང་རྡོ་རྗེ་མགོ་བོར་བཞག་ནས། འདི་ནི་ཁྱོད་
ཀྱི་དམ་ཚིག་གི་རྡོ་རྗེ་སྟེ། ཁྱོད་ཀྱིས་ཚུལ་འདི་སུ་ཡང་རུང་བ་ལ་སྨྲས་ན་འདིས་ཁྱོད་
ཀྱི་མགོ་བོ་འགེམས་པར་གྱུར་རོ། །ཞེས་གཙོ་བོར་ཉེས་དམིགས་དང་། རྡོ་རྗེ་སྙིང་
ཁར་བཞག་ནས། རྡོ་རྗེ་སེམས་དཔའ་དེང་ཁྱོད་ཀྱིས། །སྙིང་ལ་ཡང་དག་གཞུགས་
པར་གྱུར། །གལ་ཏེ་ཚུལ་འདི་སྨྲས་ན་ནི། །དེ་མ་ཐག་ཏུ་དྲལ་ཏེ་གཤེགས། ཞེས་པ་
གཉིས་ཀའི་སྒོ་ནས་དམ་ལ་བཞག་དེ་ནས་ཐོད་པའི་བདུད་རྩི་ལྔའམ་དུང་ཆོས་ཀྱི་
དྲིའི་ཆུ། ཨོཾ་ཨཱཧཱུཾ། འདི་ནི་ཁྱོད་ཀྱི་དམྱལ་བའི་ཆུ། །དམ་ཚིག་འདས་ན་བསྲེག་པར་
-327-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
བྱེད༑ ༑དམ་ཚིག་བསྲུངས་ན་དངོས་གྲུབ་ནི། །རྡོ་རྗེ་བདུད་རྩིའི་ཆུ་འདིས་འགྲུབ། །
ཨོཾ་བཛྲ་ཨུད་ཀ་ཁ། ཞེས་བརྗོད་པས་འཐུང་དུ་བཅུག་སྟེ་རྡོ་རྗེའི་མནའ་བསྒག དེའི་
སྤྱི་བོར་ལག་པ་བཞག་ལ། དེང་ཕྱིན་ཆད་ཁྱོད་ཀྱི་ཕྱག་ན་རྡོ་རྗེ་ང་ཡིན་གྱིས་ངས་འདི་
གྱིས་ཤིག་ཅེས་བྱས་པ་དེ་ཁྱོད་ཀྱིས་བྱ་དགོས་སོ། ཁྱོད་ཀྱིས་ང་ལ་བརྙས་པར་མ་
བྱེད་ཅིག བྱས་ན་ཡ་ང་བ་མ་སྤངས་པར་འཆི་བའི་དུས་བྱས་ནས་དམྱལ་བར་ལྷུང་
བར་གྱུར་ཏ་རེ། ཞེས་སློབ་དཔོན་གྱི་བཀའ་ཉན་པའི་སྒོ་ནས་དམ་ལ་བཞག་སྟེ། དང་
པོ་གསུམ་རྩ་ལྟུང་བདུན་པ་དང་འདི་དང་པོ་དང་། བཞི་པ་དམ་ཚིག་སྤྱི་ལ་དམ་
བཞག་བྱས་པ་སྟེ་གསུམ་པ་ཡང་ཕྲེང་བ་བཞིན་བཀོད་པའོ། །དེ་ནས་སློབ་མས་དེ་
བཞིན་གཤེགས་པ་ཐམས་ཅད་ཀྱིས་བྱིན་གྱིས་བརློབས་ཤིག་རྡོ་རྗེ་སེམས་དཔའ་
བདག་ལ་འབབ་པར་མཛད་དུ་གསོལ། ཞེས་ལན་གསུམ་བརྗོད་དུ་བཅུག་ལ། དེ་
འོད་དཔག་མེད་དུ་གསལ་བའི་སྙིང་ཁར་ལཾ་ལས་སའི་དཀྱིལ་འཁོར་གྲུ་བཞི་སེར་
པོའི་གྲྭ་བཞི་རྡོ་རྗེས་མཚན་པའི་དབུས་སུ་ཧཱུྃ་ནག་པོ་ལྐོག་མར་བོ་ལས་ཆུའི་དཀྱིལ་
འཁོར་ཟླུམ་པོ་དཀར་པོ་བུམ་པས་མཚན་པའི་དབུས་སུ་ཨཱདམར་པོ། སྤྱི་བོ་ཡཾ་ལས་
རླུང་གི་དཀྱིལ་འཁོར་སྔོན་པོ་གཞུའི་དབྱིབས་ཅན་རྒྱལ་མཚན་གྱིས་མཚན་པའི་
དབུས་སུ་ཧ་དཀར་པོ་རྐང་པ་གཉིས་ཀྱི་འོག་ཏུ་ཡཾ་ལས་རླུང་གི་དཀྱིལ་འཁོར་ནག་པོ་
གཞུའི་དབྱིབས་ཅན་གཡོ་བའི་བ་དན་གྱིས་མཚན་པའི་སྟེང་ན་རཾ་ལས་མེའི་དཀྱིལ་
འཁོར་དམར་པོ་གྲུ་གསུམ་མེ་འབར་བ་རྐང་པ་གཉིས་ཀྱི་ལོང་བུའི་འོག་ཏུ་ཡི་གེ་
ཛཱི༔དམར་པོ་མེའི་རང་བཞིན་ཅན། བླ་མའི་ཐུགས་ཀ་ནས་འོད་ཟེར་འཕྲོས་ཏེ་རླུང་
གཡོས་མེ་སྦར་བའི་ཤུགས་ཀྱི་རྙོའི་མེ་འོད་རྐང་པའི་བུ་ག་ནས་ཞུགས་པས་ལུས་
ཐམས་ཅད་གང་། སའི་དཀྱིལ་འཁོར་བསྲེགས་པས་ཆུའི་དཀྱིལ་འཁོར་ཁོལ་བ་རླུང་
-328-



དཔལ་གསང་བ་འདུས་པ་འཇམ་པའི་རྡོ་རྗེའི་དཀྱིལ་འཁོར་གྱི་ཆོ་ག་འདོད་དགུའི་ཆར་འབེབས།
གི་དཀྱིལ་འཁོར་གྱིས་མནན་པས་ཆུའི་དཀྱིལ་འཁོར་ལས་བདུད་རྩི་བབས་པ་སའི་
དཀྱིལ་འཁོར་ལ་ཐིམ་པས་ལུས་བདེ་དྲོད་འབར་ཞིང་སེམས་ཤིན་ཏུ་ཚིམ་པར་གྱུར།
སླར་ཡང་བླ་མའི་ཐུགས་ཀ་ནས་འཕྲོས་པའི་འོད་ཟེར་གྱིས་དཔལ་ལྡན་འདུས་པའི་
དཀྱིལ་འཁོར་ལ་སངས་རྒྱས་བྱང་སེམས་དཔག་ཏུ་མེད་པས་བསྐོར་བ་སྤྱན་དྲངས་ཏེ་
དེའི་ལུས་ལ་ཆར་ལྟར་བབས་ཤིང་ཐིམ་པར་གྱུར། ཞེས་བརྗོད་ཅིང་བསམ་ནས་
བདུད་རྩི་ལྔ་དང་གུ་གུལ་ལ་སོགས་པའི་རྫས་བསྲེག རོལ་མོ་དྲག་ཏུ་དཀྲོལ་ཞིང་
ཨཱ་བེ་ཤ་ཡ་སྟམྦྷ་ཡ་ར་ར་ར་ར་ཙ་ལ་ཡ་ཙ་ལ་ཡ་ཧཱུྃ་ཨ་ཨཱ༔་ཛྷཞེས་པ་བཅུ་བརྗོད༑
དེས་མ་ཕེབས་ན་བརྒྱ་ལ་སོགས་པ་བརྗོད་ཅིང་དབབ་བོ། །ཕེབས་མ་ཐག་ཏུ་དེ་
གསུང་རྡོ་རྗེར་གསལ་བའི་ལྕེ་ལ་ཐིག་ལེ་དམར་པོའི་སྟེང་དུ་ཨཱབཀོད་དེ། བྲུ་ཧི་
བཛྲ༑ ཞེས་བརྗོད་ཅིང་དགེ་མི་དགེ་སོགས་སྟོན་པར་གྱུར་ཞིང་། རྣམ་འགྱུར་ཡེ་མ་
ཞི་ན་གཤེགས་སུ་གསོལ་ལ། དེ་ལྟ་མ་ཡིན་ན་རྡོ་རྗེ་སྤྱི་བོར་བཞག་ནས་ཏིཥྛ་བཛྲ་
ཞེས་པས་བརྟན་པར་བྱའོ། །དེ་ནས་དཀྱིལ་འཁོར་གྱི་བར་སྣང་ལ་མིག་དར་དང་
བཅས་བཞིན་པས་ལྟར་བཅུག་ལ། ཇི་ལྟར་སྣང་ཞེས་དྲིས་དཀར་སེར་དམར་ནག་
ལྗང་བར་སྣང་ན་རིམ་པ་བཞིན་ཞི་རྒྱས་དབང་དྲག་ཕྲིན་ལས་སྣ་ཚོགས་འགྲུབ་པར་
ལུང་བསྟན་སྔར་བཏང་བའི་མེ་ཏོག་ཕྲེང་བའི་གསེབ་ནས་ཡང་ཞིང་མ་རྙིངས་པའི་མེ་
ཏོག་བཏོན་ཏེ་རིན་པོ་ཆེའི་མེ་ཏོག་དུ་མོས་ནས་ཀྲྀ་ཞེས་བསྔགས་པས་སློབ་མ་ལ་བྱིན་
དེས་ཀྱང་ལྷ་བཅུ་དགུའི་ངོ་བོ་ལ་བཟང་ངན་མེད་ཀྱང་རང་གི་རིགས་བདག་གང་ཡིན་
པ་དེའི་དབུ་ལ་འབབ་པར་ཤོག་ཅིག་སྙམ་པས་པྲ་ཏཱི་ཙྪ་བཛྲ། ཞེས་བརྗོད་དེ་དོར་
བས་གང་ལ་ཕོག་པ་དེའི་རིགས་སུ་བརྡ་སྤྲད་ཅིང་། ལྷ་དེའི་ཡང་སྐུ་སྟོད་དང་བར་
དང་སྐུ་སྨད་ལ་ཕོག་ན་རབ་འབྲིང་ཐ་མ་ཡིན་ལ། དེ་ཡང་གཙུག་ཏོར་རཾ་མཛོད་སྤུ་ལ་
-329-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ནི་ཕྱག་ཆེན། སྤྱན་ནམ་ཞལ་ལ་བབས་ན་སྔགས་ཀྱི་དངོས་གྲུབ། སྐུ་ལ་མ་ཕོག་ཀྱང་
ཉེ་ན་དངོས་གྲུབ་མྱུར་དུ་འགྲུབ་ལ་རིང་ན་ཡུན་རིང་པོས་འགྲུབ། ལྷ་གནས་རེ་མིག་
གིས་བཅད་པ་གཉིས་ལྟ་བུའི་བར་དུ་ལྷུང་ན་གང་ལ་ཉེ་བ་དེ་དང་
། མཉམ་ན་གང་ལ་
མོས་པ་དེའི་རིགས་དང་རྩིག་པའི་ཕྱི་རོལ་དུ་ལྷུང་ན་ལན་གསུམ་སྐྱར་ཞིང་སྐྱར་ཡང་
དིར་ལྷུང་བའམ་རྡོ་རྗེ་རྭ་བའི་ཕྱི་རོལ་དུ་ལྷུང་ན་དཀྱིལ་འཁོར་མི་བསྟན་ཞིང་ཚོགས་
བསོག་དུ་བཞུག་གོ །དེ་ནས་མེ་ཏོག་དེ་སྔར་གྱི་མེ་ཏོག་ཕྲེང་བ་དང་ལྷན་ཅིག་སློབ་
མའི་མགོ་ལ་བླ་མས་བཅིངས་ཏེ་པྲ་ཏི་གྲིཉྩ་ཧཱུཾ་ཨི་མཾ་ས་ཏཱ་མ་ཧཱ་བ་ལ། ཞེས་མེ་ཏོག་
ཕོག་པའི་ལྷ་ལ་བོས་ནས་སློབ་མ་འདི་བྱང་ཆུབ་མ་ཐོབ་ཀྱི་བར་དུ་རྗེས་སུ་ཟུང་ཤིག་
ཅེས་གཏད་པ་ནི་དབང་དང་པོ་མེ་ཏོག་ཕྲེང་བའི་དབང་ངོ༌། །འདིར་མཁས་རློམ་གང་
དག མེ་ཏོག་འཆིང་བ་པོ་དང་སྔགས་བརྗོད་པ་པོ་མེ་ཏོག་ཕོག་པའི་ལྷ་དེ་ཡིན་
ཞིང་༑ སྔགས་དོན་ཡང་། སློབ་མ་ཁྱོད་ཀྱིས་བྱང་ཆུབ་ཀྱི་སེམས་འདི་ཟུང་ཤིག་ཅེས་
པ་ཡིན་ནོ་ཞེས་ཟེར་བ་ནི། འདིའི་སྐབས་ཀྱི་རྒྱུད་དེ་ཉིད་བསྡུས་པ་རྩ་འགྲེལ་དང་
འགལ་ཞིང་དབང་འདི་སློབ་དཔོན་ལས་མ་ཐོབ་པར་ཡང་འགྱུར་རོ། །དེ་ནས་དེའི་
མིག་གཉིས་སུ་ཨོཾ་འོད་ཟེར་འབར་བ་རེ་རེས་མཚན་པར་གྱུར། རྡོ་རྗེ་སེམས་དཔའ་
དེང་ཁྱོད་ཀྱིས། །མིག་འབྱེད་པར་ནི་བརྩོན་པར་མཛད། །ཕྱེ་བས་ཐམས་ཅད་མཐོང་
འགྱུར་བ། །རྡོ་རྗེའི་མིག་ནི་བླ་ན་མེད། །ཅེས་པས་མིག་དར་དཀྲོལ། ད་ནི་དད་པའི་
ཤུགས་ཀྱིས་སུ། །དཀྱིལ་འཁོར་བཟང་པོ་འདི་ལ་ལྟོས། ཁྱོད་ནི་སངས་རྒྱས་རིགས་
སུ་སྐྱེས། །ཕྱག་རྒྱ་སྔགས་ཀྱིས་བྱིན་གྱིས་བརླབས། །དངོས་གྲུབ་ཀུན་ནི་ཕུན་སུམ་
ཚོགས༑ ༑དམ་ཚིག་མཆོག་ཏུ་ཁྱོད་འགྱུར་གྱིས། །རྡོ་རྗེ་པད་མ་རྩེ་རོལ་བས། །
གསང་སྔགས་རྣམས་ལ་སྒྲུབ་པ་གྱིས། །ཧེ་བཛྲ་པཱ་ཤྩ། ཞེས་བརྗོད་ལ་དཀྱིལ་འཁོར་
-330-



དཔལ་གསང་བ་འདུས་པ་འཇམ་པའི་རྡོ་རྗེའི་དཀྱིལ་འཁོར་གྱི་ཆོ་ག་འདོད་དགུའི་ཆར་འབེབས།
ལ་ལྟར་བཅུག་ལ། ཕྱི་རྡུལ་ཚོན་ལྟ་བུའི་དཀྱིལ་འཁོར་མཚོན་ནས། ནང་ཡེ་ཤེས་ཀྱི་
དཀྱིལ་འཁོར་རྟེན་མཐའ་ནས་དང་། བརྟེན་པ་ནང་ནས་མངོན་རྟོགས་བཞིན་དུ་རྒྱས་
པར་བསྟན་ལ། བདག་འཇུག་གི་ཚེ་དཔལ་གསང་བ་འདུས་པ་ལྷ་བཅུ་དགུའི་དཀྱིལ་
འཁོར་རྟེན་དང་བརྟེན་པར་བཅས་པ་མངོན་སུམ་དུ་མཐོང་བར་གྱུར། ཞེས་བརྗོད་
དོ༑ ༑གཉིས་པ་ལ་བུམ་དབང་དང་མཆོག་དབང་ངོ་། དང་པོ་ལ་ཐུན་མོང་དང་ཐུན་
མོང་མ་ཡིན་པའི་དབང་ངོ་། །དང་པོ་ལའང་དངོས་དང་དེའི་མཐའ་རྟེན་ནོ། །དང་པོ་
ལ་ཆུ་དང་ཅོད་པན་དང་རྡོ་རྗེ་དྲིལ་བུ་དང་མིང་གི་དབང་ངོ་། །
དང་པོ་ནི། དེས་ཡོན་དང་ཕྱག་དང་མཎྜལ་ཕུལ་ཏེ། བྱང་ཆུབ་རྡོ་རྗེས་སངས་
རྒྱས་ལ། །མཆོད་ཆེན་ཇི་ལྟར་བསྩལ་བ་ལྟར། །བདག་ཀྱང་རབ་ཏུ་སྒྲལ་བའི་ཕྱིར། །
ནམ་མཁའི་རྡོ་རྗེ་དེང་བདག་སྩོལ། །བླ་མ་དང་གཙོ་བོ་ཐ་མི་དད་པའི་ཐུགས་ཀའི་ཧཱུྃ་
གི་འོད་ཟེར་གྱིས་སློབ་མ་དྲངས་བ་ཞལ་ནས་ཞུགས། སྐུའི་དབྱིབས་རྒྱུད། རྡོ་རྗེའི་
ལམ་ནས་ཡུམ་གྱི་པད་མར་བབས་པ་སྐད་ཅིག་གིས་སྟོང་པ་ཉིད་དུ་གྱུར། སྟོང་པའི་
ངང་ལས་ཧཱུྃ་ལས་རྡོ་རྗེ་ཧཱུྃ་གིས་མཚན་པ་དེ་ཡོངས་སུ་གྱུར་པ་ལས་མི་སྐྱོད་པ་ནག་པོ་
ནག་དཀར་སོགས་ནས་འཛིན་པ། རང་གི་ཐུགས་ཀའི་ཧཱུྃ་གི་འོད་ཟེར་གྱིས་རང་
འདྲའི་ཡེ་ཤེས་པ་སྤྱན་དྲངས་གཉིས་སུ་མེད་པར་ཐིམ། སླར་ཡང་ཧཱུྃ་གི་འོད་ཟེར་
གྱིས་ཕྱོགས་བཅུའི་རྒྱལ་བ་ཡབ་ཡུམ་མདུན་གྱི་ནམ་མཁར་སྤྱན་དྲངས། ཨོཾ་སརྦ་ཏ་
ཐཱ་ག་ཏ་ཨབྷཾ་པཱ་ཏྱཾ་པུབྦེ་ནས་ཤབྷ་ཏཱཙྪ་སྭཱཧཱ། རྡོ་རྗེ་སྤྱན་གྱི་སངས་རྒྱས་ལ། །འགྲོ་བ་
སྐྱབ་པའི་ཆེད་དུ་དབང་། །ཡོན་ཏན་འབྱུང་གནས་ཇི་ལྟར་བསྩལ། །དེ་ལྟར་འདི་ལ་
བསྩལ་དུ་གསོལ། །ཞེས་དེ་རྣམས་དང་སྒྲུབས་པའི་དཀྱིལ་འཁོར་བ་ལ་གསོལ་བ་
བཏབ་པས་ནམ་མཁའི་རྒྱལ་བ་ཡབ་ཡུམ་སྙོམས་པར་ཞུགས། འདོད་ཆགས་ཆེན་
-331-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
པོའི་མེས་ཞུ་བར་གྱུར། རྣམ་སྣང་གི་སྒོ་ནས་ཞུགས་རྡོ་རྗེའི་ལམ་ནས་བྱུང་བའི་བྱང་
ཆུབ་ཀྱི་སེམས་ཀྱིས་སློབ་མ་མི་སྐྱོད་པར་བྱས་པ་ལ་དབང་བསྐུར། ཡུམ་གྱི་པད་མ་
ནས་ཕྱུང་སྟེ་དཀྱིལ་འཁོར་གྱི་ཤར་དུ་ཁྲུས་དཀྱིལ་མཚན་ཉིད་དང་ལྡན་པའི་ནང་དུ་
ཤིང་སྟན་ལ་གནས་པའི་སྣ་ཚོགས་པད་མ་དང་ཟླ་བའི་གདན་ལ་འཁོད་པར་གྱུར་
པར་བསམ་ཞིང་། གྲུབ་ན་དང་པོ་ཁྲུས་སྟེགས་ཕྱི་ནས་རིམ་པ་བཞིན་དུ་དཀར་དམར་
ནག་པའི་རྩིག་པ་རིམ་པ་གསུམ་དང་ལྡན་པ་འཕར་མ་གཉིས་དང་ལྡན་པའི་དབུས་
ཤར་ལྷོ་ནུབ་བྱང་རྣམས་སུ་རྡོ་རྗེ་འཁོར་ལོ་རིན་པོ་ཆེ་པད་མ་རལ་གྲི་རྣམས་ནག་
དཀར་སེར་དམར་ལྗང་ཁུས་མཚན་པའི་སྟེང་དུ་ཤིང་བསྟན་ལ་སྣ་ཚོགས་པད་ཟླ་
བྲིས་པའི་སྟེང་དུ་དངོས་སུའང་བཞག་གོ །དེ་ནས་བུམ་ཆུ་བསྡུས་པ་རྣམ་རྒྱལ་གྱི་ཆུ།
ལས་ཐམས་ཅད་པས་བསངས། ཤུ་ནྱ་ཏཱས་སྦྱངས་སྟོང་པའི་ངང་ལས་ཧཱུྃ་ལས་རྡོ་རྗེ་
ཞེས་པ་ནས། འཛིན་པ་ཞེས་པའི་བར་གྱིས་མི་སྐྱོད་པར་བསྐྱེད་པ་སྔ་མ་ལྟར་བྱས་ལ།
ཁྱད་པར་མི་སྐྱོད་པ་ནག་པོ་མི་སྐྱོད་པའི་དབུ་རྒྱན་ཅན་ཞེས་སྦྱར། ཡེ་ཤེས་པ་སྔ་མ་
ལྟར་བཅུག རང་གི་རིགས་བདག་ཡབ་ཡུམ་གྱི་བྱང་ཆུབ་ཀྱི་སེམས་ཀྱིས་དབང་
བསྐུར་བ་ལ་སྔ་མ་བཞིན་མཆོད། དེ་ཡབ་ཡུམ་ཞུ་བ་ལས་བྱུང་བའི་བུམ་ཆུར་གྱུར།
ཞེས་པས་དབང་རྫས་བསྒྲུབས་ལ། བླ་མའི་ཐུགས་ཀའི་ཏིང་འཛིན་སེམས་དཔའི་
འོད་ཟེར་གྱིས་གདན་གསུམ་ཚང་བའི་དབང་གི་ལྷ་སྤྱན་དྲངས་པ་རྣམས་ནམ་མཁར་
འཁོད༑ ཞེས་པ་ནས་གསོལ་གྱི་བར་མངོན་རྟོགས་བཞིན་བྱས། གསོལ་བ་བཏབ་
པས་ སྒྲུབས་ པའི་ དཀྱིལ་ འཁོར་བ་རྣམས་ དང་ རིགས་ ལྔས་ དབང་ བསྐུར་ བའི་
དགོངས་པ་མཛད། སྤྱན་མ་ལ་སོགས་པ་རིག་མ་དང་བཅས་པ་ནམ་མཁར་བཞུགས་
པ་རྣམས་ཀྱིས་གདུགས་དང་རྒྱལ་མཚན་ལ་སོགས་པ་རང་གི་སྟེང་ཕྱོགས་སུ་འཛིན། །
-332-



དཔལ་གསང་བ་འདུས་པ་འཇམ་པའི་རྡོ་རྗེའི་དཀྱིལ་འཁོར་གྱི་ཆོ་ག་འདོད་དགུའི་ཆར་འབེབས།
གླུ་ གར་ མཛད་ཅིང་ རོལ་མོ་བརྡུང་མེ་ཏོག་དང་ གུར་གུམ་ལ་ སོགས་ པའི་ ཆར་
འབེབས༑ ཕྱག་གིས་ཅུང་ཟད་ཡོ་བར་བཟུང་བའི་བུམ་པ་དཀར་པོ་བྱང་ཆུབ་ཀྱི་
སེམས་ཀྱི་ཆུ་རྒྱུན་གྱིས་གང་བ་རྣམས་ཀྱིས་དབང་བསྐུར། སེམས་དཔའ་སེམས་མ་
རྣམས་ཀྱིས་རྡོ་རྗེའི་གླུ་དབྱངས་དང་བཅས་པའི་བཀྲ་ཤིས་ཀྱི་ཚིགས་བཅད་བརྗོད།
ཁྲོ་བོ་ཁྲོ་མོ་རྣམས་ཕྱོགས་མཚམས་སུ་འཁོད་ནས་བགེགས་བསྐྲད་པར་གྱུར། ཕུན་
སུམ་ཚོགས་པ་མངའ་བ་ཞེས་སོགས་ཀྱི་ཚིགས་བཅད་གསུམ་དང་དབང་བསྐུར་རྡོ་རྗེ་
སོགས་ནས་ཧཱུྃ་ཞེས་གསུང་ཞིང་དབང་བསྐུར་བས་ལུས་ཐམས་ཅད་གང་། བདེ་བ་
ཆེན་པོ་མྱོང་། དྲི་མ་ཐམས་ཅད་དག ཆུ་ལྷག་མ་སྤྱི་གཙུག་ཏུ་འཁྱིལ་བ་ཡོངས་སུ་
གྱུར་པ་ལས་མི་བསྐྱོད་པས་དབུ་རྒྱན་པར་གྱུར། རང་ གི་ ཐུགས་ ཀའི་ ཧཱུཾ་ གི་ འོད་
ཟེར་གྱི་དབང་གི་ལྷ་རྣམས་སྤྱན་དྲངས་ནས་སློབ་མའི་བ་སྤུའི་སྒོ་ཐམས་ཅད་ནས་
ཐིམ་པ་ལ་སྔར་བཞིན་མཆོད། དེ་དག་གི་རིག་པའི་དབང་ལྔ་ལས་མི་སྐྱོད་པ་ཆུའི་
དབང་ཐོབ། ཞེ་སྡང་གི་དྲི་མ་སྦྱངས་རྣམ་ཤེས་ཀྱི་ཕུང་པོ་གནས་འགྱུར། ཆོས་ཀྱི་
དབྱིངས་ཀྱི་ཡེ་ཤེས་མངོན་དུ་བྱས། མི་སྐྱོད་པ་དང་དེའི་རིགས་ཀྱི་དངོས་གྲུབ་བསྒྲུབ་
པ་ལ་དབང་བར་བྱས་སོ། །ཞེས་དབང་གི་དག་པ་བརྗོད། དེ་བཞིན་དུ་དབང་འོག་
མ་བཞི་དང་རྡོ་རྗེ་སློབ་དཔོན་གྱི་ཆུང་དབང་ལའང་འདིར་བརྗོད་པའི་དབང་རྫས་སྐྱེ་
ཆོག་དང་དབང་ལྷ་སྤྱན་འདྲེན་ནས་དག་པའི་བར་འདོན་པ་སྤོས་ནས་བྱ་ཞིང་རིག་
པའི་དབང་ལྷག་མ་རྣམས་ལ་ཕྲེང་བར་ནང་དབང་དངོས་སུ་མ་གསུངས་པ་ལྟར་བྱེད་
ན་སློབ་མ་དང་དབང་རྫས་ལྷན་ཅིག་བསྐྱེད། དབང་རྫས་ལ་རིགས་བདག་རང་ཆས་
སུ་བྱས་པས་དབང་བསྐུར་ནས་མཆོད། གཞན་རྣམས་འདྲ་བར་བྱ། ནང་དབང་ཡང་
བིབྷུ་ཏཱིས་མཛད་པ་ལྟར་སྤྲོ་ནའང་བྱའོ། །
-333-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
གཉིས་པ་ནི། རས་སམ་རིན་པོ་ཆེ་སོགས་ལས་ བྱས་པའི་ཅོད་པན་དར་
དཔྱངས་དང་བཅས་པ་བསངས་སྦྱངས། ཨོཾ་དང་རིན་པོ་ཆེ་ལས་རིན་འབྱུང་དུ་བསྐྱེད་
པ་སོགས་དང་། སློབ་མའང་དེ་བཞིན་དུ་བསྐྱེད་པ་སོགས་བྱས་ནས་བཀྲ་ཤིས་
ཚིགས་བཅད་ཀྱི་འཇུག་དུ་སངས་རྒྱས་ཀུན་གྱི་རྒྱལ་སྲིད་ཆེ། །དབུ་རྒྱན་རིན་ཆེན་
དམ་པ་སྟེ། །རིན་ཆེན་ཀུན་གྱི་མཆོག་འགྲོ་བས། །རྫོགས་སངས་རྒྱས་སུ་དབང་
བསྐུར་རོ། །ཨོཾ་སརྦ་ཏ་ཐཱ་ག་ཏ་རཏྣ་མུ་ཀུ་ཊ་ཨ་བྷི་ཤིཉྩ་ཧཱུྃ། ཞེས་པ་མགོ་ལ་སྐོན་བཛྲ་
ཏུ་སྐྱ་ཧོས་དར་དཔྱངས་དུ་བཅུག་ལ། དབང་བསྐུར་རྡོ་རྗེ་ནས། འཁྱིལ་པ་ཡོངས་སུ་
གྱུར་པ་ལས་རིན་འབྱུང་གིས་དབུ་བརྒྱན་པར་གྱུར། ཞེས་ པ་ནས་ མཆོད། དེ་
བཞིན་དུ་དག་པ་ལའང་རིན་ཆེན་འབྱུང་ལྡན་ཅོད་པན། སེར་སྣ། ཚོར་བའི། མཉམ་
པ་ཉིད་ཀྱི་ཡེ་ཤེས། རིན་ཆེན་འབྱུང་ལྡན་དང་ཞེས་སོགས་སྦྱར་རོ། །
གསུམ་པ་ནི། རྡོ་རྗེ་དང་སློབ་མ་ཚིགས་དང་པད་མ་ལས་འོད་དཔག་མེད་དུ་
བསྐྱེད་པ་སོགས་བྱས་ནས། སངས་རྒྱས་ཀུན་གྱི་རྒྱལ་སྲིད་ཆེ། །ཞེས་པའི་གནས་སུ།
སངས་རྒྱས་ཀུན་གྱིས་རྡོ་རྗེའི་དབང་། །དེ་རིང་ཁྱོད་ལ་བསྐུར་བར་བྱ། །དེ་འདི་
སངས་རྒྱས་ཐམས་ཅད་ཉིད། །རབ་ཏུ་གྲུབ་ཕྱིར་རྡོ་རྗེ་བཟུངས། །ཨོཾ་བཛྲ་ཨབྷི་པ་ཏི་
སྭ་ཨ་བྷི་ཥིཉྩམཾ་ཏིཥྛ་བཛྲ་ས་མ་ཡ་སྟ། ཞེས་པས་ལག་པ་གཡས་སུ་གཏད། དབང་
བསྐུར་རྡོ་རྗེ་ནས། འཁྱིལ་བ་ཡོངས་སུ་གྱུར་པ་ལས་འོད་དཔག་མེད་ཀྱི་དབུ་རྒྱན།།
འོད་དཔག་མེད་རྡོ་རྗེའི། འདོད་ཆགས། འདུ་ཤེས། སོ་སོར་རྟོག་པའི་ཡེ་ཤེས། འོད་
དཔག་མེད་དང་། ཞེས་སོགས་སྦྱར་རོ། །
བཞི་པ་ནི། དྲིལ་བུ་དང་སློབ་མ་ཁཾ་དང་རལ་གྲི་ལས་དོན་གྲུབ་དུ་བསྐྱེད་
པ་སོགས་བྱས། སངས་རྒྱས་ཀུན་གྱི་ཞེས་པའི་གནས་སུ། སངས་རྒྱས་ཀུན་གྱི་དྲིལ་
-334-



དཔལ་གསང་བ་འདུས་པ་འཇམ་པའི་རྡོ་རྗེའི་དཀྱིལ་འཁོར་གྱི་ཆོ་ག་འདོད་དགུའི་ཆར་འབེབས།
བུའི་དབང་ཞེས་པ་ནས་དྲིལ་བུ་བཟུངས་ཞེས་པའི་བར་སྔ་མའི་འདོན་པ་སྒྱུར་ལ།
སྔགས་ཀྱང་སྔ་མས་ལག་པ་གཡོན་དུ་གཏད། ཆུ་དབང་ཡང་སྔར་བཞིན་བསྐུར་བས་
དོན་གྲུབ་ཀྱིས་དབུ་བརྒྱན། དོན་གྲུབ་དྲིལ་བུ། ཕྲག་དོག འདུ་བྱེད། བྱ་བ་གྲུབ།
དོན་གྲུབ་དང་། ཞེས་སོགས་སོ། །
ལྔ་པ་ནི། སློབ་མ་བྲོ་དང་འཁོར་ལོ་ལས་རྣམ་སྣང་དུ་བསྐྱེད། སངས་རྒྱས་
ཀུན་གྱི་རྒྱལ་སྲིད་སོགས་ཀྱི་གནས་སུ། སངས་རྒྱས་ཀུན་གྱི་མིང་གི་དབང་། །དེ་རིང་
ཁྱོད་ལ་བཀུར་བར་བྱ། །འདི་དེ་སངས་རྒྱས་ཐམས་ཅད་ཉིད། །གྲུབ་ཕྱིར་རྡོ་རྗེའི་
མིང་འདི་ཟུངས། །ཨོཾ་བཛྲ་ཨདྷི་པ་ཏི་ཏྭཾ་ཨ་བྷི་ཥིཉྩ་མི་བཛྲ་ནཱ་མ་ཨ་བྷི་ཥེ་ཀ་ཏ། ཀྱེ་
དཔལ་ཆེ་གེ་མོ་ཞེས་བྱ་བའི་དེ་བཞིན་གཤེགས་པ་སིང་དྷི་ས་མ་ཡ་ཏྭཾ་བྷུར་བྷུ་ཝསུ་
ཨཱ༔ ཞེས་དྲིལ་བུ་སྤྱི་བོར་དཀྲོལ། ཆུ་དབང་སྔར་བཞིན་བསྐུར། རྣམ་སྣང་མིང་གི་
གཏི་མུག་གི། གཟུགས། མེ་ལོང་ལྟ་བུའི་ཡེ་ཤེས། རྣམ་སྣང་དང་ཞེས་སྦྱར་རོ། །ཡང་
ན་དྲིལ་བུ་དང་མིང་གཉིས་ཀྱི་ཚིགས་བཅད། ཐབས་དང་ཤེས་རབ་ལྡན་པ་ཡིས། །
འགྲོ་དོན་མཉམ་མེད་བྱེད་པ་དང་། །མཆོད་པའི་ལས་རྣམས་རྫོགས་བྱེད་ཕྱིར། །་རྡོ་
རྗེས་ལས་ཀྱི་དབང་བསྐུར་རོ། ཞེས་དང་། རྡོ་རྗེ་མིང་གིས་དབང་བསྐུར་བས། །བྱང་
ཆུབ་སྙིང་པོའི་བར་དུ་ནི། །ཅིས་ཀྱང་མི་ཤིག་མི་གཡོ་བར། །རྡོ་རྗེའི་མིང་དུ་རབ་
སྒྲགས་ཀྱིས། །ཞེས་པ་སྦྱར་ཞིང་། མིང་ལ་མི་སྐྱོད་པའི་རིགས་ཡིན་ན། བཞད་པ་
དང་༑ སྒེག་པ་དང་། གཉིས་མེད་དང་མི་ཕྱེད་པ་དང་། དགའ་རབ་དང་རོལ་བ་
སོགས་དང་། རྣམ་སྣང་གི་རིགས་ལ་གཏི་མུག་དང་
། རྟག་པ་དང་། ཨོ་མཛད་དང་།
སྒྱུ་འཕྲུལ་དང་། སྣང་མཛད་སོགས་དང་། རིན་འབྱུང་གི་རིགས་ལ། ཡིད་བཞིན་
ནོར་བུ་དང༌། ནམ་མཁའ་དང་། གཟི་བརྗིད་དང་། ཡོན་ཏན་འོད་སོགས་དང་། འོད་
-335-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
དཔག་མེད་ཀྱི་རིགས་ལ། འདོད་ཆགས་དང་། ཆོས་དང་། པད་མ་དང་། སྤྱན་རས་
གཟིགས་དང་། གསུང་གི་རྡོ་ རྗེ་ སོགས་དང་། དོན་གྲུབ་ཀྱི་རིགས་ལ། རྟ་ མཆོག་
དང་༑ ལས་དང་། དམ་ཚིག་དང་། དོན་ཡོད་སོགས་ཀྱི་མགོར་དཔལ་དང་མཇུག་ཏུ་
རྡོ་རྗེ་གདགས་པར་ཤཱནྟི་པས་བཤད་ལ། དུས་ཀྱི་འཁོར་ལོར་ནི་རྡོ་རྗེ་སྔོན་དུ་འགྲོ་
བར་གསུངས་སོ། །ལྷ་མོ་ལ་རྡོ་རྗེའི་རིགས་ལ། བདག་མེད་མ་དང་། རྡོ་རྗེ་དབྱིངས་
ཕྱུག་མ་སོགས་དང་། འཁོར་ལོའི་ལ། མཁའ་འགྲོ་མ་དང་། སྒེག་མོ་སོགས་དང་།
རིན་པོ་ཆེ་ལ་མཱ་མ་ཀི་དང་དོ་ཤལ་མ་ལ་སོགས་དང་། པད་མའི་ལ་གོས་དཀར་མོ་
དང་༑ དབྱངས་ཅན་མ་སོགས་དང་། ལས་ཀྱི་སྒྲོལ་མ་དང་། ལས་མ་དང་། སྙེམས་
མ་ལ་སོགས་པའོ། །དེ་ལྟར་རིག་པའི་དབང་ལྔ་ཐོབ་པས་སྤང་བྱ་མ་རིག་པ་ལྔ་སྤོང་
རིག་པ་ཡེ་ཤེས་ལྔ་ཐོབ་པར་བྱེད་དེ། རྒྱུ་མཚན་དེ་ཉིད་ཀྱིས་སམ། དབང་དེ་རྣམས་
གཙོ་བོར་རིག་མས་བསྐུར་བས་ན་རིག་པའི་དབང་ཞེས་བྱ་ཞིང་། རང་ལ་དངོས་ཀུན་
གང་སྣང་བ། །དེ་ནི་གཙོ་ཆེན་འཇམ་དབྱངས་རྒྱལ། །གང་དེའི་སངས་རྒྱས་ཡེ་ཤེས་
ཉིད༑ ༑ཆོས་ཀུན་རང་བཞིན་གྱིས་འདག་པའོ། །ཞེས་སྣང་བ་ཐམས་ཅད་འཇམ་
དབྱངས་ཀྱི་རྣམ་འཕྲུལ་དུ་གྱུར་པའི་རིགས་ལྔའི་རང་བཞིན་དུ་ཤེས་པར་གྱིས་ཤིག་
ཞེས་བརྗོད་དོ། །
གཉིས་པ་ནི། དམ་ཚིག་གསུམ་སྦྱིན་པ་སྟེ། སློབ་དཔོན་དབང་གི་སྔོན་
འགྲོ་ཡིན་པས་ན་འདིའི་མཐའ་རྟེན་དུ་གྲུབ་པས། ཐོག་མར་རྡོ་རྗེ་བསངས་སྦྱངས།
རྡོ་རྗེ་སེམས་དཔར་གྱུར། དེ་ཞུ་བ་ལས་བྱུང་བའི་རྡོ་རྗེ། འདི་ནི་སངས་རྒྱས་ཐམས་
ཅད་ཉིད། །རྡོ་རྗེ་སེམས་དཔའི་ཕྱག་ན་གནས། ཁྱོད་ཀྱིས་ཀྱང་ནི་རྟག་ཏུ་བཅངས། །
ཕྱག་ན་རྡོ་རྗེའི་བརྟུལ་ཞུགས་བརྟན། །སྟོང་པ་ཉིད་དང་གཉིས་སུ་མེད་པའི་རྒྱལ་
-336-



དཔལ་གསང་བ་འདུས་པ་འཇམ་པའི་རྡོ་རྗེའི་དཀྱིལ་འཁོར་གྱི་ཆོ་ག་འདོད་དགུའི་ཆར་འབེབས།
བའི་ཡེ་ཤེས་ནི་གསང་བའི་རྡོ་རྗེ་ཡིན་ལ་དེ་དྲན་པར་བྱེད་པའི་དོན་དུ་རྡོ་རྗེ་འཛིན་
པའི་རྡོ་རྗེའི་དེ་ཁོ་ན་ཉིད་ཀྱི་སྒོ་ནས་བཟུངས་ཤིག ཅེས་ལག་པ་གཡས་སུ་གཏད་
ལ༑ དེས་ཀྱང་ལག་པ་གཡས་སུ་ཅུང་ཟད་སོར་ཏེ་སྙིང་ཁར་བཟུང་ལ། ཨོཾ་སརྦ་ཏ་ཐཱ་
ག་ཏ་སིང་དྷི་བཛྲ་ས་མ་ཡ་ཧཱུཾ། ཏིཥྛ་ཨེ་ཥ་ཏཾ་དྷ་ར་ཡཱ་མི་བཛྲ་ས་ཏྭ་ཧི་ཧི་ཧི་ཧི་ཧཱུཾ། ཐོག་
མཐའ་མེད་པའི་སེམས་དཔའ་ནི། །རྡོ་རྗེ་སེམས་དཔའ་དགའ་བ་ཆེ། །ཀུན་ཏུ་བཟང་
པོ་ཀུན་བདག་ ཉིད། །རྡོ་ རྗེ་ སྙེམས་མའི་བདག་པོའི་བདག །བཅོམ་ ལྡན་འདས་
མཆོག་གི་དང་པོའི་སྐྱེས་བུའོ། །ཞེས་བརྗོད་དུ་བཞུག་གོ །དེ་ནི་རྡོ་རྗེའི་རྟུལ་ཞུགས་
སམ་དམ་ཚིག་གོ །དེ་ནས་དྲིལ་བུ་བསངས་སྦྱངས། །ཀུན་ཏུ་བཟང་མོར་གྱུར། དེ་ཞུ་
བ་ལས་བྱུང་བའི་དྲིལ་བུ། འདི་དེ་སངས་རྒྱས་ཐམས་ཅད་ཀྱིས། །ཤེས་རབ་དབྱིངས་
ཀྱི་རྗེས་འགྲོར་བཤད། ཁྱོད་ཀྱིས་ཀྱང་ནི་རྟག་ཏུ་བཅངས། །བྱང་ཆུབ་མཆོག་ཏུ་རྒྱལ་
བ་བཞེད། །ཆོས་ཐམས་ཅད་རང་བཞིན་མེད་པའི་སྒྲ་དྲིལ་བུས་སྒྲོག་པར་སེམས་
པའི་སྒོ་ནས་དྲིལ་བུའི་དེ་ཁོ་ན་ཉིད་ཀྱི་སྒོ་ནས་ཟུངས་ཤིག ཅེས་པ་ལག་པ་གཡོན་དུ་
གཏད་ལ། དེས་ཀྱང་དཀྲོལ་ཞིང་། ཨཱསྲིད་པ་ངོ་བོ་ཉིད་ཀྱིས་དག །ངོ་བོ་ཉིད་ཀྱིས་
སྲིད་བྲལ་བྱས། །རང་བཞིན་དག་པའི་སེམས་ལྡན་པས། །སྲིད་པ་དམ་པ་བྱེད་པར་
འགྱུར༑ ༑ཞེས་བརྗོད་དུ་བཅུག་སྟེ། །དྲིལ་བུའི་བརྟུལ་ཞུགས་སོགས་སོ། །དེ་ནས་
སློབ་མ་བསངས་སྦྱངས། །གཙོ་བོ་ཡབ་ཡུམ་དང་བཅས་པ་ཐུན་མཚམས་ཀྱི་ལྷར་
གསལ་གདབ་པ་བཞིན་དུ་སྐད་ཅིག་གིས་བསྐྱེད་ལ། ལྷ་སྐུ་ཡབ་ཡུམ་ལ་དམིགས་པ་
གསལ་བར་ འཛིན་དུ་བཞུག་ སྟེ། གཟུགས་ སོགས་ འདོད་པའི་དམ་ཚིག་ གིས། །
གསང་སྔགས་མ་ཚང་མེད་པར་བཟློས། །རང་གི་རིག་པའི་ངོ་བོ་དེ། །ཕྱོགས་བཅུ་
དུས་གསུམ་ཁྱབ་གྱུར་པའི། །རང་གི་ལྷ་ཡི་རྣལ་འབྱོར་གྱིས། །བདག་དང་གཞན་ལ་
-337-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
མཆོད་པར་བྱ། །མི་བཟང་དཀའ་ཐུབ་སྡོམ་པ་ནི། །བརྟེན་ཀྱང་མི་སྣང་མངོན་ཤེས་
དང་༑ ༑མཁའ་སྤྱོད་སྐུ་གསུང་ཐུགས་རྣམས་ལས། །བྱུང་བའི་དངོས་གྲུབ་འགྲུབ་མི་
འགྱུར༑ ༑དེ་བས་སངས་རྒྱས་སེམས་དཔའ་མཆོག །སྔགས་ཀྱི་སྤྱོད་མཆོག་སྤྱོད་པ་
རྣམས༑ ༑འདོད་ པ་ ཐམས་ ཅད་ བརྟེན་ པ་ ཡིས། །འགྱུར་ མེད་ མཆོག་ གི་ ཆོས་
རྙེས་སོ། །སྡུག་བསྔལ་མ་ཡིན་བདག་བདེ་བས། །འདོད་པའི་ཡོན་ཏན་ལྔ་རྣམས་
བསྟེན༑ །གང་གཞན་དམན་པར་བཤད་པ་ཡང་། །སྔགས་ཀྱི་བཟླས་པས་འགྲུབ་
འགྱུར་ཞིང་། །ཡེ་ཤེས་དོན་ གཉེར་ ཆགས་ ཅན་ གྱི། །སྦྱོར་བས་སྐུ་གསུང་ཐུགས་
རྣམས་ནི། །སྒོམས་ན་མྱུར་དུ་འགྲུབ་པར་འགྱུར། །ལུས་མཚན་དཔེས་བརྒྱན་པའི་ལྷ་
སྐུ་སྒྱུ་མ་ལྟ་བུ་སངས་རྒྱས་ཐམས་ཅད་ཀྱི་སྐུའི་ངོ་བོར་དྲན་པས་ཡེ་ཤེས་ཀྱི་ཕྱག་རྒྱ་
འདུས་བྱས་ནས་འདོད་ཡོན་ཐམས་ཅད་ལ་ལོངས་སྤྱོད་པར་གྱིས་ཤིག་ཅེས་པ་ནི་ལྷ་
སྐུ་ཕྱག་རྒྱ་ཆེན་པོའི་དམ་ཚིག་སོགས་སོ། །དེ་ནས་སློབ་མ་དབང་དེ་ཙམ་གྱིས་ཚིམ་
ན་འོག་ནས་འབྱུང་བའི་སྔགས་ཀྱི་རྗེས་གནང་བྱ་ཞིང་། སྤྲོ་ཞིང་དད་པ་བསྐྱེད་པའི་
རྐྱེན་དུ་འགྱུར་ན་ལུང་བསྟན་དབུགས་དབྱུང་ཡང་བྱས་ལ་ཡོན་བླངས་ཏེ་འཇུག་ཆོག་
བྱའོ༑ ༑ །
གཉིས་པ་ལ། དངོས་དང་མཐའ་བརྟེན་ནོ། །དང་པོ་ནི། ཕྱག་དང་མཎྜལ་
ཕུལ་སྔར་བཤད་པ་བཞིན་གྱི་རིགས་ལྔའི་སྡོམ་པ་སྒྲུག་བཟུང་བྱས་ནས་བྱང་ཆུབ་རྡོ་
རྗེས་གསོལ་བ་འདེབས་སུ་བཅུག་པ་ལ་ཆུ་དབང་སྔོན་དུ་བཤད་པའི་ནང་དབང་
བསྐུར༑ ཁྱད་པར་རྡོ་ རྗེ་ སེམས་དཔའ་ཡབ་ཡུམ་དུ་བསྐྱེད། འདིར་སྐྱེ་མཆེད་སྐུ་
གསུང་ཐུགས་བྱིན་གྱིས་བརླབས་པ་རྒྱས་བསྡུས་གང་རུང་བྱ་ཞིང་ཤིང་བསྟན་གྱི་
གནས་སུ་སེང་གེའི་ཁྲིའི་སྟེང་དུ་པད་མ་དང་ཟླ་བའི་གདན་ལ་འཁོད་པའི་སྟེང་དུ་
-338-



དཔལ་གསང་བ་འདུས་པ་འཇམ་པའི་རྡོ་རྗེའི་དཀྱིལ་འཁོར་གྱི་ཆོ་ག་འདོད་དགུའི་ཆར་འབེབས།
གདུགས་དཀར་པོ་དང་གཡས་གཡོན་དུ་རྒྱལ་མཚན་དང་བ་དན་གྱིས་བརྒྱན་པར་
གྱུར༑ རྡོ་རྗེ་ཐུགས་དང་དྲིལ་བུ་གསུང་དང་ལྷ་སྐུ་ཕྱག་རྒྱ་ཆེན་པོའི་དམ་ཚིག་གསུམ་
གྱི་དེ་ཁོ་ན་ཉིད་ལྷག་པར་དྲན་བཞིན་པའི་ངང་ནས་ཡབ་ཡུམ་ཕན་ཚུན་འཁྱུད་པ་ལ་
དམིགས་པ་ཆེད་དུ་གཏད་པ་ལས་བྱུང་བའི་བདེ་བ་སྐྱེས། བདེ་བ་དེས་སྟོང་པ་ངེས་
པའི་བདེ་སྟོང་དབྱེར་མེད་དུ་སྦྱར་བའི་ཏིང་ངེ་འཛིན་ཁྱད་པར་ཅན་སློབ་དཔོན་གྱི་
དབང་གི་ངོ་བོ་རྒྱུད་ལ་སྐྱེས་པར་མོས་སུ་བཅུག་ལ། རྡོ་རྗེ་ཆེ་དང་དྲིལ་བུ་ཆེ། །ཟུངས་
ཤིག་རྡོ་རྗེ་ བྱིན་གྱིས་བརློབས། །དེ་རིང་རྡོ་རྗེ་སློབ་དཔོན་གྱུར། །སློབ་མའི་ཚོགས་
རྣམས་བསྡུ་བར་གྱིས། །ཞེས་བརྗོད་དོ། །དེ་ནས་ཆུ་དབང་གི་སྐབས་ཀྱི་བླ་མའི་
ཐུགས་ཀའི་ཏིང་ངེ་འཛིན་སེམས་དཔའ་ཞེས་པ་ནས་སྔར་བཞིན་མཆོད། ཞེས་པའི་
བར་བྱའོ། །
གཉིས་པ་ལ། དེ་ཁོ་ན་ཉིད་བསྟན་པ་དང་རྗེས་གནང་སྦྱིན་པའོ། །དང་པོ་
ལ༑ དཀྱིལ་ འཁོར་དང༌། ལྷ་དང༌། སློབ་དཔོན་གྱི་ དེ་ ཁོ་ན་ཉིད་དོ། །དང་ པོ་ནི།
དཀྱིལ་འཁོར་གྱི་གྲྭ་བཞི་ལ་སོགས་པ་རྣམས་ལུང་རྟོགས་ཀྱི་ཆོས་རྣམ་པར་དག་པ་ནི་
འདི་ ལྟ་ སྟེ། མི་མཉམ་མེད་པ་ཟུར་བཞི་སྟེ། །སངས་ རྒྱས་ སངས་རྒྱས་མིན་ པར་
མཉམ༑ ༑བྱང་ཆུབ་ཕྱིར་དུ་ལུས་ཚོར་དང་། །ཆོས་གང་སེམས་རྣམས་གཅིག་དང་
ནི༑ ༑དུ་མའི་སྦྱོར་བྲལ་དྲན་པ་དང་། །དེ་ལ་དད་གང་ཤར་སྒོའོ། །བྱུང་དང་འབྱུང་
འགྱུར་ཕྱིན་ཅི་ ལོག །སྤངས་ཤིང་མི་བསྐྱེད་པ་དང་ནི། །ཡང་དག་མ་སྐྱེས་ སྐྱེས་
རྣམས་ཀྱང་། །བསྐྱེད་དང་གནས་པ་བཞི་རྣམས་དང་། །བརྩོན་འགྲུས་ལྷོ་ཡི་སྒོ་ཞེས་
བྱ༑ ༑འདུན་དང་བརྩོན་འགྲུས་སེམས་པ་དང་། །སྤྱོད་པའི་རྫུ་འཕྲུལ་རྐང་པ་དང་། །
དྲན་པ་འདི་ནི་ནུབ་སྒོའོ། །དད་དང་བརྩོན་འགྲུས་དྲན་བསམ་གཏན། །ཤེས་རབ་
-339-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
དབང་སྟོབས་མཉམ་མེད་དང་། །ཏིང་ངེ་འཛིན་ཡང་བྱང་དེ་ལྟར། །དྲན་ནས་དབང་
སྟོབས་ སྒོ་བཞི་ཡིན། །དང་པོ་ལ་སོགས་བསམ་གཏན་བཞི། །རྟ་བབས་བཞི་ནི་
འབྱུང་བ་སྟེ། །དཔའ་བར་འགྲོ་དང་མཁའ་མཛོད་སོགས། །ཏིང་འཛིན་ཁ་ཁྱེར་ཡིན་
པར་ བཤད། །ལག་ ན་ མཆོད་ ཐོགས་ གཡེན་ སྤྱི་ རྣམས། །ཚིག་ ལ་ སོགས་ པའི་
གཟུངས་ཀྱི་ཚོགས། །གང་ཕྱིར་སྣ་ཚོགས་བརྒྱད་ལྡན་པ། །བསམ་པ་ཐམས་ཅད་
རྫོགས་བྱེད་པའོ། །བ་དན་སྣ་ཚོགས་རླུང་གིས་བསྐྱོད། །རྩེ་མོར་དྲིལ་བཏགས་སྒྲ་
སྒྲོགས་ནི། །གདུལ་ བྱས་བསྐྱོང་བའི་དམ་པའི་ཆོས། །ཡན་ལག་སྒྲ་ཀུན་སྒྲོགས་
པའོ༑ ༑དྲྭ་བ་དྲྭ་ཕྱེད་ཉི་ཟླ་དང་། །རྔ་ཡབ་མེ་ལོང་མེ་ཏོག་ཕྲེང་། །ཕྱོགས་ཀུན་འོད་
རབ་གསལ་བ་ནི། །ཡེ་ཤེས་མེ་ལོང་བྱུང་ཡན་ལག །འཁོར་ལོ་ཅན་སོགས་ཀ་བ་
ཡིས༑ ༑དེ་ཡི་ནང་གི་འཁོར་ལོ་གང་། །དཀྱིལ་འཁོར་བརྒྱད་པ་ལྟ་བུ་ནི། །རྣམ་ཐར་
བརྒྱད་པོ་རྣམ་དག་པའོ། །ཀུན་ནས་ཡོངས་སུ་ཟླུམ་པོར་ནི། །རྡོ་རྗེའི་ཐིག་གིས་རབ་
སྐོར་བ། །ཕྱོགས་བཅུ་དུས་གསུམ་སངས་རྒྱས་རྣམས། །རྡོ་རྗེ་ཐེག་པར་རབ་སྟོན་
པའོ༑ ༑ཚོན་ལྔ་རྫོགས་པའི་སངས་རྒྱས་ཀྱི། །འགྲོ་ལ་ཡེ་ཤེས་ཀྱིས་ཆགས་པའོ། །
བུམ་པ་གང་དེའི་རྡོ་རྗེ་ཅན། །ཡེ་ཤེས་བདུད་རྩི་གསོལ་བའམ། །ཤེས་རབ་ཐུགས་
རྗེས་རླན་པ་ཡིས། །ཚོགས་རྣམས་རྫོགས་པའི་རྒྱུ་མཐུན་ནོ། །དཀྱིལ་འཁོར་གང་དུ་
མེ་ཏོག་སྤོས། །མར་མེ་ཆེ་དང་དྲིར་བཤད་པ། །བྱང་ཆུབ་ཡན་ལག་ཡིད་རབ་ཚིམ། །
ཆོས་ཀྱི་སྣང་བ་གྲགས་བསྡུས་ཡིན། །ལྷ་བཤོས་ཆོས་ཀྱི་ཟས་ཡིན་ནོ། །གོས་རྣམས་
ངོ་ཚ་ཁྲེལ་ཡོད་དོ། །གླུ་གར་རོལ་མོ་དབྱངས་ སྙན་རྣམས། །བདེ་བ་ཆེན་པོ་རབ་
འཕེལ་བའོ། ཁང་བཟང་ཐར་པའི་གྲོང་ཁྱེར་ཏེ། །དཀྱིལ་འཁོར་སྙིང་པོ་བསྡུས་པ་
ཡིན༑ ༑ཞེས་པའམ། ཡང་ན་མངོན་རྟོགས་བཞིན་བརྗོད་དོ། །
-340-



དཔལ་གསང་བ་འདུས་པ་འཇམ་པའི་རྡོ་རྗེའི་དཀྱིལ་འཁོར་གྱི་ཆོ་ག་འདོད་དགུའི་ཆར་འབེབས།
གཉིས་པ་ནི། དད་དང་ བརྩོན་ འགྲུས་དྲན་ བསམ་ གཏན། །རྣམ་ དག་ སྒོ་
བསྲུང་མཆོག་གི་གཟུགས། །སྦྱིན་སོགས་ཕར་ཕྱིན་དྲུག་དག་པས། །གཟུགས་ཀྱི་རྡོ་
རྗེ་སོགས་རང་བཞིན། །ས་ཐབས་མཚན་མེད་ལ་སོགས་ཕྱིར། །སྤྱན་སོགས་གསང་
བའི་ངོ་བོ་ཡིན། །སེམས་ཅན་དོན་དང་བདག་རྣམ་རིག །འཇུག་པའི་རྣམ་ཤེས་
རྣམ་དག་པས། །མེ་ལོང་ལ་སོགས་ཡེ་ཤེས་ནི། །སངས་རྒྱས་ལྔ་པོ་ཀུན་གྱི་དངོས། །
མ་སྐྱེས་ཡེ་ཤེས་སྦྱོར་བ་ཡིས། །འཁོར་ལོའི་གཙོ་བོར་སྣང་བའོ། །ཞེས་བརྗོད་དོ། །
དེ་ནས་གཟུགས་དང་ལང་ཚོ་ཡིས། །ཡོན་ཏན་ལྡན་པའི་བུ་མོ་དང་། །སྦྱོར་བའི་དམ་
ཚིག་རྣལ་འབྱོར་གྱིས། །མཆོག་གི་སློབ་དཔོན་དེར་འདུག་ལ། །ཡེ་ཤེས་དབབ་ལ་
རབ་ཏུ་བརྟག །རྡོ་རྗེ་པད་མ་ཁ་ཕྱེ་ལ། །སངས་རྒྱས་རང་ནང་བཞུགས་བྱ་སྟེ། །པད་
མ་ལ་གནས་བརྟན་པར་བྱ། །རིགས་བདག་གནང་བ་ཐོབ་ནས་ནི། །རང་མིང་རྡོ་
རྗེའི་བདག་བརྗོད་པའི། །སྦྱོར་བས་དཀྱིལ་འཁོར་སྤྲོ་བར་བྱ། །རྡོ་རྗེ་པད་མའི་སྒྲས་
སངས་རྒྱས། །སྤྱན་དྲངས་འཁོར་ལོའི་ཕྱོགས་ལོགས་སུ། །བགེགས་རྣམས་བསལ་
ལ་ཡང་དག་བསྲུངས། །མཆོད་ཡོན་ཕུལ་ལ་རབ་ཏུ་མཆོད། །ཡང་དག་བསྟོད་དེ་སྒོ་
བས་བསྐོར། །ལས་རྣམས་བྱས་ནས་སྒྲུབ་བྱ་བ། །མིག་དང་སྐུ་སོགས་བྱིན་བརླབས་
ལ༑ ༑དབང་བསྐུར་མཆོད་པ་ལ་སོགས་རྟག །དངོས་གྲུབ་ཀུན་སྩོལ་སེམས་ཅན་
དོན༑ ༑མཛོད་ཅིག་ཅེས་ནི་གསོལ་བ་བདབ། ཅེས་ པ་མདུན་བསྐྱེད་བསྒྲུབ་ཅིང་
མཆོད་པའི་ལས་དང་། དེ་བཞིན་དུ་ལྷ་ལ་རབ་ཏུ་གནས་པ་དང་། སློབ་མ་དབང་
བསྐུར་བ་དང་། བཟའ་བསྲུང་གི་དམ་ཚིག་ལ་སོགས་པ་ནི་སློབ་དཔོན་ལས་རིམ་
གྱིས་དེ་ཉིད་དོ། །
གཉིས་པ་ནི། རང་དང་སློབ་མ་གཙོ་བོ་སེམས་དཔའ་གསུམ་བརྩེག་ཏུ་
-341-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
གསལ་བའི་རང་གི་ཏིང་ངེ་འཛིན་སེམས་དཔའི་མཐར་སྔགས་ཀྱིས་བསྐོར་བ་ལས་
སྔགས་ཕྲེང་མར་མེ་གཅིག་ལས་གཉིས་ཆད་ཀྱི་ཚུལ་དུ་བླ་མའི་ཞལ་ནས་དེའི་ཞལ་དུ་
ཞུགས་པའི་ཏིང་ངེ་འཛིན་སེམས་དཔའི་མཐའ་སྐོར་ཏེ་གནས་པར་གྱུར། ཨོཾ་ཨཱམཾ་ཧཱུཾ།
ཅེས་སོགས་བརྒྱ་རྩ་བརྒྱད་རྗེས་བཟློས་བྱེད་དུ་བཅུག་ལ། རང་གིས། བཅོམ་ལྡན་
འདི་ལ་སྩལ་ལགས་ཀྱི། །འདི་ལ་འགོ་བར་མཛད་དུ་གསོལ། །ཅེས་ལན་གསུམ་
གྱིས་གཙོ་བོ་ལ་གསོལ་བ་གདབ། སློབ་མས་ཀྱང་། བཅོམ་ལྡན་བདག་གིས་བཟུང་
ལགས་ཀྱིས། བདག་ལ་ཉེ་བར་མཛད་དུ་གསོལ། ཞེས་ལན་གསུམ་བརྗོད་དུ་གཞུག་
གོ །དེས་ནི་སྔགས་ཀྱི་འཕྲིན་ལས་ཐམས་ཅད་བསྒྲུབ་པ་ལ་དབང་བར་བྱས་སོ། །དེ་
ནས་ཡི་གེ་པྲ་ལས་སྐྱེས་པའི་གསེར་གྱི་མིག་ཐུར་པྲ་ཞེས་བྱིན་གྱིས་བརླབས། དེའི་
མིག་གཉིས་སུ་ཡི་གེ་པྲ་ནག་པོ་ལ་མ་རིག་པའི་ལིང་ཐོག་ཐམས་ཅད་འདུས་པར་
གྱུར༑ ཨོཾ་བཛྲ་ནེ་ཏྲ་ཨ་པ་ཧ་ར་པ་ཊ་ ལཾ་ཧཱི ཇི་ལྟར་མིག་མཁན་རྒྱལ་པོ་ཡིས། །
འཇིག་རྟེན་ལིང་ཐོག་གསལ་བར་ལྟར། །བུ་ཁྱོད་ཀྱི་ནི་མི་ཤེས་པའི། །རབ་རིབ་
རྒྱལ་བ་རྣམས་ཀྱིས་བསལ། །མ་རིག་པའི་ལིང་ཐོག་དང་བྲལ་ནས་ཡེ་ཤེས་ཀྱི་སྤྱན་
བྱེ་བར་གྱུར། དེས་ཆོས་ཐམས་ཅད་མེ་ལོང་གི་གཟུགས་བརྙན་དང་འདྲ་བར་ལྟའོ། །
ཞེས་སྙན་པའི་ཕྱིར་དུ་ཨས་སྔགས་པའི་མེ་ལོང་ཨ། ཆོས་རྣམས་གཟུགས་བརྙན་ལྟ་
བུ་སྟེ། །གསལ་ཞིང་དག་ལ་རྙོག་པ་མེད། །བཟུང་དུ་མེད་ཅིང་བརྗོད་དུ་མེད། །རྒྱུ་
དང་ ལས་ ལས་ ཡང་ དག་ འབྱུང་། །རྡོ་ རྗེ་ སེམས་དཔའ་མེ་ལོང་བཞིན། །དེར་ནི་
གསལ་དག་རྙོག་པ་མེད། །རང་བཞིན་མེད་ཅིང་གནས་མེད་པར། །ཆོས་རྣམས་དེ་
ལྟར་ཤེས་ནས་ཁྱོད། །སེམས་ཅན་དོན་ནི་མཉམ་མེད་བྱོས། །སྐྱོབ་པ་རྣམས་ཀྱི་སྲས་
སུ་སྐྱེ། །སྤྱིར་ཆོས་ཐམས་ཅད་མེ་ལོང་གི་གཟུགས་བརྙན་ལྟ་བུ་དང་ཁྱད་པར་དུ་རང་
-342-



དཔལ་གསང་བ་འདུས་པ་འཇམ་པའི་རྡོ་རྗེའི་དཀྱིལ་འཁོར་གྱི་ཆོ་ག་འདོད་དགུའི་ཆར་འབེབས།
གི་སྙིང་ལ་ཤར་བའི་རྡོ་རྗེ་སེམས་དཔའ་མེ་ལོང་གི་གཟུགས་བརྙན་དང་འདྲ་བར་
ཤེས་པར་གྱིས་ཤིག །ཅེས་པས་མིག་ཐུར་མེ་ལོང་གི་རྗེས་གནང་དང་། དེ་ནས་རྐང་
པའི་འོག་ཏུ་འཁོར་ལོ་བྱིན་ལ། ཧཱུྃ་ལས་བྱུང་བའི་འཁོར་ལོ། ཨོ་བཛྲ་ཧེ་ཏུ་མཾ། དུང་
ལག་པ་གཡས་སུ་གཏད་ནས་འབུད་དུ་བཅུག་ལ། དབྱངས་ཐ་མ་ཨལས་བྱུང་བའི་
དུང་༑ ཨོཾ་བཛྲ་བྷ་ཥ་རཾ། དཔལ་གསང་བ་འདུས་པའི་རྒྱུད་ཀྱི་གླེགས་བམ་གཏད་ལ་
གློག་ཏུ་བཅུག་ལ། དབྱངས་དང་པོ་ཨ་ལས་བྱུང་བའི་གསང་འདུས་ཀྱི་པོ་ཏི་ཨ། དེང་
ནས་ བརྩམས་ སྟེ་སེམས་བསྐྱེད་པ། །ཙམ་གྱིས་ཆོས་དུང་བླ་མེད་པ། ཀུན་ནས་
ཡོངས་སུ་བཀང་ནས་ནི། །ཆོས་ཀྱི་འཁོར་ལོ་བསྐོར་བར་གྱིས། །དྲིལ་བུ་ལག་པ་
གཡོན་དུ་བྱིན་ལ། །དབྱངས་ཐ་མ་ ཨལས་སྐྱེས་པའི་དྲིལ་བུ། ཐམས་ཅད་ནམ་
མཁའི་མཚན་ཉིད་དེ། །ནམ་མཁའ་ལ་ཡང་མཚན་ཉིད་མེད། །ནམ་མཁའ་མཉམ་པ་
ཉིད་སྦྱོར་བ། །ཐམས་ཅད་མཆོག་ནི་མཉམ་ཉིད་གསལ། །ཞེས་བརྗོད་དེ། ཧོ་ལས་
སྐྱེས་པའི་མདའ་གཞུ་ཧོ། ཨོཾ་སརྦ་ཏ་ཐཱ་ག་ཏ་ཨ་ནུ་རཱ་ག་ཡ་སྭཱ། ཞེས་པས་གཏད།
དེས་ཀྱང་སཱའི་གནས་སུ་མི་བཅུག་པ་བརྗོད་ཅིང་ཕྱོགས་བཞི་སྟེང་འོག་དང་དྲུག་དུ་
འཕེན་པའི་སྟངས་བྱ། དེའི་ཚེ་རང་གིས་སྔགས་སྔ་མ་བརྗོད། དེ་ནས་སློབ་མ་གཙོ་
བོར་གསལ་བ་ལ། སེམས་ཅན་ཀུན་ལ་ཕན་པའི་ཕྱིར། །འཇིག་རྟེན་ཀུན་ལ་ཐམས་
ཅད་དུ། །ཇི་ལྟར་སྣ་ཚོགས་འདུལ་འགྱུར་བ། །ཆོས་ཀྱི་འཁོར་ལོ་རབ་ཏུ་བསྐོར། །
ཞེས་ཐུན་མོང་དུ་བརྗོད་ནས་ཕྱག་མཚན་རྡོ་རྗེ་འཁོར་ལོ་རིན་པོ་ཆེ་པདྨ་རལ་གྲི་
རྣམས་རེ་རེ་ཞིང་བྱིན་ཏེ། ཆོས་ཀྱི་གནས་སུ་རྡོ་རྗེ། འཁོར་ལོ། རིན་པོ་ཆེ། པདྨ།
ལས་ཀྱི་འཁོར་ལོ་རབ་ཏུ་བསྐོར། ཞེས་པ་རིགས་ལྔའི་ཆོས་འཁོར་བསྐོར་བའི་རྗེས་
གནང་སྦྱིན་ནོ། །བུམ་དབང་ཙམ་གྱིས་ཚིམ་པའི་སློབ་མ་ཡིན་ན་ལུང་བསྟན་དབུགས་
-343-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
དབྱུང་དང་། དམ་ཚིག་རྗེས་གནང་འོག་ཏུ་འཆད་པ་རྣམས་འདིར་བྱས་ལ་ཡོན་བླང་
ཞིང་འཇུག་ཆོག་བྱའོ། །དེ་ལྟར་དཀྱིལ་འཁོར་རྣམ་པ་བཞི་ལས་ཕྱི་རྡུལ་ཚོན་གྱི་
དཀྱིལ་འཁོར་དུ་དབང་བཞི་ལས་བུམ་པའི་དབང་ཐོབ། ཨབྷི་ཥེ་ཀ་ཏའི་སྒྲ་ལ་ཡི་གེ་
ཕྱིས་བསྣན་གྱི་ངེས་ཚིག་སྦྱར་ན། སེ་ཙན་གཏོར་བའམ་འཁྲུ་བར་བྱེད་པས་ན་དབང་
སྟེ་བུམ་ཆུས་གཏོར་བས་ལུས་ཐ་མལ་དུ་སྣང་ཞིང་ཞེན་པའི་དྲི་མ་འཁྲུད། ནིརྟ་ཊིཀྟ་
ལུགས་སུ་བླུག་པར་བྱེད་པས་ན་དབང་སྟེ་ཕུང་ཁམས་སྐྱེ་མཆེད་ལྷའི་རྣམ་ལྡན་དུ་
བསྒྱུར་བར་བྱེད། ཤཀྟིསྦྲ་པ་ཏི་ནུས་པ་འཇོག་པས་ན་དབང་སྟེ་སྤྲུལ་སྐུའི་ནུས་པ་
འཇོག ཝ་ཤཾ་ཀ་རོ་ཏི་དབང་བར་བྱེད་པས་ན་དབང་སྟེ་བསྐྱེད་རིམ་ཡན་ལག་དང་
བཅས་པ་བསྒོམས་པ་དང་། དམ་ཚིག་ཉེར་གཉིས་བསྲུངས་བ་ལ་དབང་། ཀརྱ་པཀྴི་
ཏི་འབྲས་བུ་མངོན་དུ་གྱུར་པས་ན་དབང་སྟེ་སྐུ་རྡོ་རྗེ་སྔོན་དུ་འགྱུར་བའི་སྐལ་བ་དང་
ལྡན་པར་བྱས་སོ། །ཞེས་དག་པ་བཤད་དོ། །
གཉིས་ པ་ གསང་དབང་ནི། བུམ་དབང་རྫོགས་པར་ ཐོབ་པའི་སློབ་མར་
དབང་པོ་ཡང་རབ་རྫོགས་རིམ་ལ་དོན་གཉེར་དྲག་པོ་དང་ལྡན་པས་བླ་མ་ལ་ཚོགས་
ཀྱི་འཁོར་ལོ་དང་རིན་པོ་ཆེའི་མནྡལ་ལ་སོགས་པས་མཉེས་པར་བྱས། གཟུགས་དང་
ལང་ཚོར་ལྡན་ཞིང་ལེགས་པར་བསླབས་པའི་རིག་མ་དངོས་སམ་ཡིད་ཀྱིས་སྤྲུལ་སྟེ།
རྡོ་རྗེ་སེམས་ཁྱོད་སངས་རྒྱས་ཀུན་གྱི་བདེ་བ་བསྒྲུབ་པ་སྟེ། །རྣམ་དག་བྱང་ཆུབ་
སེམས་དཔའ་རྒྱ་ཆེན་སྲས་སུ་གྱུར་པ་རྣམས། །ཡུན་རིང་སྟོང་པ་ཉིད་བསྒོམས་པས་
ནི་རབ་ཏུ་གདུངས་པ་ལ། །དགའ་བ་ཡིད་འོང་བདེ་བ་ཆེན་པོ་ཉིད་ཀྱི་མཉེས་པར་
མཛོད༑ ༑འདོད་ཆགས་དེ་ནི་དྲི་མེད་ཀུན་ཏུ་བཟང་པོའི་སྤྱོད་པ་སྟེ། །དག་པའི་རྡོ་རྗེ་
འདོད་ཆགས་དམ་ཚིག་ལས་ནི་ཕྱེ་མཛད་ནས། །དཀའ་བ་རྣམ་པ་དྲུག་པོ་སྤྱོད་པས་
-344-



དཔལ་གསང་བ་འདུས་པ་འཇམ་པའི་རྡོ་རྗེའི་དཀྱིལ་འཁོར་གྱི་ཆོ་ག་འདོད་དགུའི་ཆར་འབེབས།
ཤིན་ཏུ་གདུངས་པ་རྣམས། །རབ་ཏུ་དགེས་དབང་འདོད་པའི་བདེ་བ་ཉིད་ལ་འཇོག་
པར་མཛོད། །རྡོ་རྗེ་སེམས་དཔའ་ཁྱོད་ནི་དབང་མཆོག་བགྱིད་མཛད་ཅིང་། །རྡོ་རྗེ་
པདྨོ་ཕྱེ་བའི་ཚུལ་གྱིས་སྦྱོར་མཛད་དེ། །རྒྱལ་བ་ཀུན་གྱི་གཟུགས་ཀྱི་སྐུ་ནི་རབ་བཏོན་
ནས༑ ༑བདེ་བ་ཐམས་ཅད་སྒྲུབ་པ་ཉིད་ཀྱིས་མཉེས་མཛད་གསོལ། །ཅེས་གསོལ་
བ་གདབ། ཀུན་སྤྱོད་ཁྱད་པར་ཅན། གསང་རྫས་ལ་མ་དད་པ་དག་པའི་ཆེད་དུ་མིག་
དར་བཅིང་། ལས་ཐམས་ཅད་པས་བསྲུང་སྟེ། རྣམ་སྣང་དུ་བསྐྱེད། རང་ཉིད་གཙོ་བོ་
སེམས་དཔའ་སུམ་རྩེག་དུ་གསལ་བར་གྱུར། རིག་མ་བསྙེན་སོགས་འབྲིང་པོའི་ཚུལ་
གྱི་ཡུམ་དུ་བསྐྱེད་པ་དང་རྣམ་སྣང་སོགས་ཀྱི་ཡི་གེས་བརྒྱན་པ་མཁའ་གསང་བྱིན་
བརླབས་མངོན་རྟོགས་བཞིན་བྱས་ནས། རང་ཡབ་ཡུམ་སྙོམས་པར་ཞུགས་པའི་
ཤིན་ཏུ་དགའ་བའི་སྒྲས་དེ་བཞིན་གཤེགས་པ་ཐམས་ཅད་སྤྱན་དྲངས་ཏེ་ཞལ་ནས་
ཞུགས་པ་རྗེས་སུ་ཆགས་པའི་མེས་བྱང་ཆུབ་ཀྱི་སེམས་དང་རོ་གཅིག་ཏུ་གྱུར་པ་
རྣམས་རིམ་གྱིས་སྐུའི་དབྱིབས་རྒྱུད་པས་དགའ་བཞི་རྫོགས་པར་བསྐྱེད་པའི་ཐིག་ལེ་
ནོར་བུའི་རྩེར་གནས་པ་དེ་ཉིད་འཐེབ་སྲིན་གྱིས་ཕྱུང་སྟེ། འདས་པའི་རྡོ་རྗེ་འཆང་
སོགས་ཀྱི། །ཇི་ལྟར་སངས་རྒྱས་སྲས་དབང་བསྐུར། །བྱང་ཆུབ་སེམས་ནི་བཟང་པོ་
ཡིས༑ ༑དེ་བཞིན་བུ་ཁྱོད་དབང་བསྐུར་རོ། །ཨོཾ་ཨཱམཾ་ཧཱུཾ་ཞེས་པས་སློབ་མའི་ལྕེ་ཐོག་
ཏུ་བཞག དེས་ཀྱང་སངས་རྒྱས་ཐམས་ཅད་ཞུ་བ་འདུས་པའི་ངོ་བོས་རང་གི་ལུས་ལ་
གནས་པའི་རྒྱལ་བ་རྣམས་ཚིམ་པར་བྱ་བའི་བསམ་པས་མྱང་ལ། ཨ་ཧོ་མ་ཧཱ་སུ་ཁ་
ཞེས་བརྗོད། ཡུམ་གྱིས་ཀྱང་རང་གི་ཆུ་སྐྱེས་ན་གནས་པའི་སྦྲང་རྩི་བཏོན་ནས། འདི་
དེ་སངས་རྒྱས་ཐམས་ཅད་ཀྱི། །དམ་ཚིག་ཆེན་པོ་རྨད་བྱུང་བ། ཁམས་ལྔ་ལས་བྱུང་
བཅུད་ཀྱི་ལེན། །བདེ་བ་ཆེན་པོ་མྱང་བར་གྱིས། །ཨོཾ་ཨཱམཾ་ཧཱུྃ་ཞེས་པས་ལྕེ་ཐོག་ཏུ་
-345-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
བཞག་པ་སྔར་ལྟར་མྱང་ཞིང་བརྗོད། དེ་ལྟར་བླ་མ་ཡབ་ཡུམ་གྱི་བྱང་སེམས་དཀར་
དམར་མྱངས་པས་བདེ་བ་སྐྱེས། བདེ་བ་དེས་སྟོང་པ་ངེས་པའི་བདེ་སྟོང་དབྱེར་མེད་
དུ་སྦྱར་བའི་ཏིང་ངེ་འཛིན་ཁྱད་པར་ཅན་གསང་དབང་གི་ངོ་བོ་རྒྱུད་ལ་སྐྱེས་པར་མོས་
པ་བྱེད་དུ་བཞུག་གོ །དེ་ནས་མིག་དར་དཀྲོལ་སྟེ། ཁྱོད་ཀྱིས་དཀྱིལ་འཁོར་བཞི་
ལས༑ ཀུན་རྫོབ་བྱང་ཆུབ་སེམས་ཀྱི་དཀྱིལ་འཁོར་དུ། དབང་བཞི་ལས་གསང་བའི་
དབང་ཐོབ། དྲི་མ་བཞི་ལས་ངག་གི་དྲི་མ་ཐུན་མོང་དང་ཐུན་མོང་མ་ཡིན་པ་དག་
པར་བྱེད། ལམ་བཞི་ལས་རྡོ་རྗེའི་བཟླས་པ་དང་སྒྱུ་ལུས་ཡན་ལག་དང་བཅས་པ་
བསྒོམ་པ་ལ་དབང་། སྐུ་བཞི་ལས་ལོངས་སྐུ་དང་རྡོ་རྗེ་བཞི་ལས་གསུང་རྡོ་རྗེའི་ས་
བོན་བཞག་ཅིང་མངོན་དུ་འགྱུར་པའི་ནུས་པ་ཅན་དུ་བྱས་སོ། །ཞེས་དག་པ་བརྗོད་
དོ༑ ༑
གསུམ་པ་ནི། ཕྱག་དང་མནྡལ་སྟོན་དུ་འགྲོ་བའི་རིག་མ་མཚན་ཉིད་དང་
ལྡན་པ་ཕུལ་བའམ་དེར་མོས་ནས། ཀུན་མཁྱེན་ཡེ་ཤེས་ཕུང་པོ་ཅན། །སྲིད་པའི་
འཁོར་ལོ་རྣམས་སྦྱོང་བ། །དེ་རིང་བཤད་པའི་རིན་ཆེན་གཏེར། །གཙོ་བོས་བདག་
ལ་བཀའ་དྲིན་སྩོལ། ཁྱོད་ཞབས་པདྨ་སྤངས་ནས་ནི། །གཙོ་བོ་གཞན་ལ་སྐྱབས་མ་
མཆིས༑ ༑འགྲོ་བའི་དཔའ་བོ་ཐུབ་ཆེན་པོས། །དེ་བས་སངས་རྒྱས་མཆོག་བརྙེས་
མཛོད༑ ༑སྡུག་བསྔལ་ ཀུན་ གྱི་ གནས་ གྱུར་ པའི། །དམྱལ་བ་ནས་ ནི་ གཙོ་བོས་
གྲོངས༑ ༑སྡུག་བསྔལ་ཐམས་ཅད་མཐར་མཛད་པ། །མགོན་མེད་བདག་ལ་ཐུགས་
རྗེས་མཛོད། །ཅེས་གསོལ་བ་གཏབ། བྷ་གའི་དཀྱིལ་འཁོར་མ་མཐོང་བའི་བརྡ་དང་
ཕན་ཚུན་ངོ་ཚས་བཅིངས་པ་སྤངས་བའི་ཕྱིར་དུ་མིག་དར་བཅིངས། བླ་མས་རིག་མ་
དེ་ཆོས་དབྱིངས་རྡོ་རྗེ་མར་བསྐྱེད་པ་རྒྱན་ཐམ་ཅད་ཀྱིས་བརྒྱན་པ་ལུས་དྲི་ཞིམ་པོས་
-346-



དཔལ་གསང་བ་འདུས་པ་འཇམ་པའི་རྡོ་རྗེའི་དཀྱིལ་འཁོར་གྱི་ཆོ་ག་འདོད་དགུའི་ཆར་འབེབས།
བྱུགས་ཏེ། ལག་པ་ནས་བཟུང་བ་སློབ་མའི་ལག་པར་གཏད་ལ། དེའི་སྤྱི་བོར་རྡོ་རྗེ་
དང་བཅས་པའི་ལག་པ་བཞག་ནས། འདིར་ནི་ཁྱེད་རྣམས་དཔང་པོ་ཡིན། །བདག་
གིས་འདི་ལ་འདི་གཏད་དོ། །ཞེས་རྒྱལ་བ་རྣམས་དཔང་དུ་བཙུགས་ཏེ། གཟུངས་མ་
ཡིད་འོང་འདི་ཁྱོད་ཀྱིས། །བསྟེན་བྱར་སངས་རྒྱས་རྣམས་ཀྱིས་བཏགས། །འཁོར་ལོ་
རིམ་པའི་སྦྱོར་བ་ཡིས། །བདེ་བ་དམ་པ་མྱོང་བར་གྱིས། །རྡོ་རྗེ་དཀྱིལ་ཀྲུང་གིས་
སེམས་ནི། །ནོར་བུའི་ནང་དུ་གནས་པར་བལྟ། །ཞེས་བརྗོད་དེ་བྱིན། དེ་ནས་རིག་
མ་དེས། སྨོས་ཤིག་བུ་ཁྱོད་རྡོ་རྗེ་ཅན། །བཤང་དང་གཅི་བ་ཟ་བ་དང་། །ཤ་དང་ཁུ་
ཁྲག་དེ་བཞིན་སྟེ། །བུད་མེད་རྣམས་ལ་རྟག་གུས་དང་། །བྷ་གའི་པད་མོར་འོ་བྱེད་
དམ༑ ༑ཞེས་པའི་ལན་དུ། ཁུ་ཁྲག་ལ་སོགས་ཟ་བ་དང༌། །བུད་མེད་རྣམས་ལ་རྟག་
གུས་དང་། །བྷ་གའི་པད་མོར་འོ་བྱེད་པ། །ལྷ་མོ་ཅི་ཕྱིར་བདག་མི་སྤྲོ། །ཞེས་ལན་
བཏབ་པས། རིག་མ་དེས་མཉེས་ནས་གོས་ཕུད་དེ་རང་གི་ཆུ་སྐྱེས་རྒྱས་པ་གསལ་
བར་བསྟོན་ཞིང་། ཨེ་མ་བདག་གི་པདྨ་འདི། །བདེ་བ་ཐམས་ཅད་ཡང་དག་ལྡན། །
གང་ཞིག་ཆོ་གས་བསྟེན་བྱེད་པ། །དེ་ཡི་མདུན་ན་ང་གནས་སོ། །སངས་རྒྱས་མཉེས་
པ་ལ་སོགས་པ། །པདྨར་བྱ་བ་ཇི་བཞིན་གྱིས། །བདེ་ཆེན་རྒྱལ་པོ་རང་ཉིད་ནི། །
འདི་ཉིད་དུ་ནི་རྟག་ཏུ་བཞུགས། །བྷཉྩ་མོཀྵ་ཧོ་ཞེས་གསུངས་ཞིང་སློབ་མའི་དཔང་དུ་
བྱོན༑ དེ་ནས་སློབ་མ་འཇམ་པའི་རྡོ་རྗེ་དང་རིག་མ་འཇམ་པའི་རྡོ་རྗེ་མར་གྱུར་པའི་
གཉིས་ཀའང་སྐུ་མདོག་དམར་སེར་སྔོན་དཀར་བའི་ཞལ་གསུམ་ཕྱག་དྲུག་གི་དང་པོ་
གཉིས་ཀྱིས་ཕན་ཚུན་དུ་འཁྱུད་ཅིང་ལྷག་མ་གཡས་གཉིས་རལ་གྲི་དང་མདའ།
གཡོན་གཉིས་ཨུད་པ་ལ་དང་གཞུ་འཛིན་པ། ཡབ་རྡོ་རྗེའི་དཀྱིལ་དཀྲུངས་དང་ཡུམ་
པད་མའི་དཀྱིལ་དཀྲུང་གིས་ཕན་ཚུན་དུ་འཁྱུད་པ། གཉིས་ཀའང་གཞོན་ནུ་ལང་ཚོ་
-347-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
སོགས་ནས། ལྷ་འདིར་སྣ་ཚོགས་ཀྱི་ནམ་བཟའ་བསྣམས་པའི་བར་མངོན་རྟོགས་ཀྱི་
ཡབ་ ཡུམ་གྱི་སྐབས་བཞིན་དང་། ཁྱད་པར་ཐབས་དང་ཤེས་ རབ་ ཀྱི་ཡན་ ལག་
ཐམས་ཅད་ཡོངས་སུ་རྫོགས་པར་གྱུར། ཞེས་དང་། དེ་གཉིས་ཀྱི་མིག་གཉིས་སུ་
སོགས་ནས། རྒྱས་གདབ་ཀྱི་བར་ཡང་ཡུམ་བཞིན་དུ་བྱས། ཡུམ་གྱི་ལུས་དང་མཁའ་
གསང་བྱིན་རླབས་མངོན་རྟོགས་བཞིན་དུ་བྱས་ཏེ། བླ་མའི་ཡེ་ཤེས་སེམས་དཔའི་
འོད་ཟེར་གྱིས་དེའི་ལུས་ཀྱི་ལྷ་གསལ་ཞིང་ཆགས་པར་བྱས་པ་རྣམས་རྡོ་རྗེའི་ལམ་
ནས་ཡུམ་གྱི་པདྨར་ཞུགས་པ་དེའི་ལུས་ཀྱི་ལྷ་ཡང་གསལ་ཞིང་ཆགས་པར་བྱས་པ་
དེའི་ཁ་ནས་སློབ་མའི་ཁར་ཞུགས་འཁོར་ལོ་ལྟར་འཁོར་བར་གྱུར། སི་ཏ། ཤི་ཤི་ཤི
ཧ་ཧ་ཧ། ཞེས་སོགས་ངག་གིས་ཀྱང་རྗེས་སུ་ཆགས་པར་བྱས། རྡོ་རྗེ་དབྱིངས་ཀྱི་
དབང་ཕྱུག་མའི་རྩ་བཙལ་ནས། ཡབ་ཡུམ་སྙོམས་པར་ཞུགས་པས་མཁའ་གསང་
རེག་པ་བསྙེན་པ་དང་སྣང་བ། རྡོ་རྗེ་པད་མར་ཞུགས་པ་ཉེར་བསྒྲུབ་དང་མཆེད་པ།
ཡང་ཡང་སྤྲུལ་ཞིང་སྐྱོང་པ་བསྒྲུབ་པ་དང་ཉེར་ཐོབ། གཏུམ་མོ་ཡེ་ཤེས་ཀྱི་མེ་འབར་
བས་བྱང་ཆུབ་ཀྱི་སེམས་ཞུ་ནས་ཐམས་ཅད་སྟོང་པ་འོད་གསལ་བདེ་བ་ཆེན་པོ་དང་
སྟོང་པ་ཉིད་མཉམ་པར་སྦྱར་བའི་བསྒྲུབ་ཆེན་ཀྱི་ཡེ་ཤེས་རྒྱུད་ལ་སྐྱེས་པར་མོས་སུ་
བཅུག་ནས། ཨོཾ་ས་རྦ་ཏ་ཐཱ་ག་ཏ་ཨ་ནུ་རཱ་ག་ན་བཛྲ་སྭ་བྷ་ཝ་ཨཱཏྨ་ཀོཉ་ཧཾ། ཞེས་ང་
རྒྱལ་འཛིན་དུ་བཞུག བྱང་སེམས་ནོར་བུའི་རྩེར་བརྟན་པར་གནས་པ་ཡུན་རིང་དུ་
བཟུང་༑ མ་ཐུབ་ན་དལ་བུས་བཏང་ཏེ་པད་མ་ནས་ལྕེ་རྩེས་བླངས་ལ་བཏུང་དུ་
བཞུག ཡིད་ཀྱིས་སྒོམས་པའི་རིག་མ་ལ་ཡང་དེ་ལྟ་བུའི་བདེ་སྟོང་སྦྱོར་བའི་མོས་པ་
བརྟན་པ་དང་མིགས་ཕྱེད་པར་བྱས་ཏེ། བདེ་སྟོང་གི་ཡེ་ཤེས་དེ་ཉིད་ལ་ཤེས་རབ་ཡེ་
ཤེས་ཀྱི་དབང་དུ་ངོ་འཕྲོད་པ་གལ་ཆེའོ། །དེ་ནས་སློབ་མས་ཤེས་རབ་མ་ལ་ཕྱག་
-348-



དཔལ་གསང་བ་འདུས་པ་འཇམ་པའི་རྡོ་རྗེའི་དཀྱིལ་འཁོར་གྱི་ཆོ་ག་འདོད་དགུའི་ཆར་འབེབས།
བྱས་ལ། གཞི་ཡི་དོན་ལ་བདག་འཁྲུལ་བས། །གཡང་ས་འདི་རུ་ཡུན་རིང་འཁྱམས།།
རྒྱལ་དཀའ་འཁོར་བའི་འདམ་རྫབ་ལས། །མགོན་ཁྱོད་ཀྱིས་ནི་དེ་རིང་བསྒྲལ། ཁྱོད་
ནི་ཤེས་རབ་ཕ་རོལ་ཕྱིན། །གདུལ་བྱའི་དབང་གིས་སྐུ་སྤྲུལ་པ། བདག་སོགས་
རྣམས་ཀྱིས་མཆོད་བྱའི་ཕྱིར། །བདག་གི་བསམ་པ་འདི་བཞེས་ཤིག །ཅེས་བརྗོད་བླ་
མས་སློབ་མ་ལ། དབང་བསྐུར་འདི་ནི་ཇི་ལྟར་བར། །བྱང་ཆུབ་སྤྱོད་གཞན་དེ་བཞིན་
དུ༑ ༑དགེ་བའི་ཚུལ་ནི་གཞན་གསུངས་པ། །ཀུན་གྱིས་སངས་རྒྱས་སོགས་མི་ཐོབ།།
དེ་བས་བུ་ཁྱོད་དམ་ཚིག་དང་། །སྡོམ་པ་རྟག་ཏུ་སྐྱངས་བར་བྱ། །ཤ་ལྔ་བདུད་རྩི་ལྔ་
བཟའ་ཞིང་། །དེ་ལས་ གཞན་ཡང་དམ་ཚིག་བསྲུང་། །དཀོན་མཆོག་ གནོད་བྱེད་
གཞོམ་བྱ་སྟེ། །བུད་མེད་ཐམས་ཅད་སྤྱད་པར་བྱ། །རྣལ་འབྱོར་རྒྱུད་དུ་གང་བཤད་
པ༑ ༑འདི་དག་ཆོ་ག་བཞིན་དུ་བསྲུངས། །འདི་ནི་སངས་རྒྱས་ཐམས་ཅད་ཀྱི། །རིག་
མའི་བརྟུལ་ཞུགས་བླ་མེད་པའོ། །རྨོངས་པ་གང་ཞིག་འདས་གྱུར་ན། །དངོས་གྲུབ་
མཆོག་ཀྱང་འགྲུབ་མི་འགྱུར། །ཞེས་པས་རིག་མའི་བརྟུལ་ཞུགས་སྦྱིན་ནོ། །དེ་ནས་
གདོང་གཡོགས་དཀྲོལ་ལ། ཁྱོད་ཀྱི་དཀྱིལ་འཁོར་བཞི་ལས་བྷ་གའི་དཀྱིལ་འཁོར་
དུ་དབང་བསྐུར་བཞི་ལས་ཤེས་རབ་ཡེ་ཤེས་ཀྱི་དབང་ཐོབ། སྤང་བྱ་བཞི་ལས་ཡིད་
ཀྱི་དྲི་མ་ཐུན་མོང་དང་ཐུན་མོང་མིན་པ་དག ལམ་བཞི་ལས་དགའ་བ་བར་མའམ་
འོད་གསལ་གྱི་རྫོགས་རིམ་བསྒོམ་པ་ལ་དབང་། འབྲས་བུ་བཞི་ལས་ཆོས་སྐུ་དང་རྡོ་
རྗེ་བཞི་ལས་ཐུགས་རྡོ་རྗེ་འགྲུབ་པའི་སྐལ་བ་དང་ལྡན་པར་བྱས་སོ། །ཞེས་དག་པ་
བརྗོད་དོ། ། །
བཞི་པ་ལ་དངོས་དང་མཐའ་བརྟེན་ནོ། །དང་པོ་ནི། ཡོན་དང་མཎྜལ་དང་
ཕྱག་ཕུལ་སྟེ། ཁྱོད་ནི་སེམས་ཅན་ཀུན་གྱི་ཡབ་ཏེ་ཡུམ་ཡང་ཡིན། ཁྱོད་ཀྱིས་བདག་
-349-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ལ་སོགས་པ་འཇིགས་པ་ཆེ་ལས་སྒྲོལ། །འགྲོ་པའི་བླ་མ་རྗེ་བཙུན་ཁྱོད་ཀྱིས་སྡུག་
བསྔལ་སེལ། །ཆེ་བའི་ཆེ་ཁྱོད་ཁམས་གསུམ་འདོར་སླད་སྐྱེ་བོ་སྐྱོངས། ཁྱོད་ཞབས་
པད་མའི་བཀའ་དྲིན་གྱིས། །གཙོ་བོ་དབང་བསྐུར་རྣམ་གསུམ་ཐོབ། །དེ་རིང་རིན་
ཆེན་བཞི་པ་ཡང་། །བཀའ་དྲིན་གྱིས་ནི་སྐྱབས་ཏུ་གསོལ། །ཞེས་གསོལ་པ་གདབ།
འདིའི་རང་བཞུང་རྣམས་སུ་དབང་བཞི་པ་གསལ་བར་མ་བྱུང་ཡང་། རྒྱུད་སྡེ་རྣམས་
ལས༑ དེ་ལྟར་དེ་བཞིན་བཞི་པ་ཡང་། ལ་ལར། བཞི་པ་དེ་ཡང་དེ་བཞིན་ནོ། །ཞེས་
སོགས་གསུངས་པས་ན་འདིའི་དཀྱིལ་འཁོར་གྱི་སྟེང་དུ་གསལ་བར་མ་བཤད་ཅིང་།
དེ་ཡང་ཕྲེང་བ་དང་། དེའི་རྗེས་འབྲངས་རཏྣ་རཀཱི་ཏ་དང་བྷི་བྷ་རཀཱི་ཏ་གཉིས་དང་
དཔལ་འཛིན་དང་
། ལ་བ་པ་དང་། ངག་དབང་གྲགས་པ་དང༌། སྦྱོར་བ་བདུན་ལྡན་
རྩ་འགྲེལ་སོགས་ནས་ལམ་ཟབ་ཅིང་རྒྱ་ཆེ་བ་ལ་ལྷག་པར་མོས་པའི་སློབ་མ་ལ།
འབྲས་བུ་ཐོབ་བྱའི་སངས་རྒྱས་ཀྱི་བཞུགས་ཚུལ་འཁྲུལ་མེད་དུ་གོ་བ་སྐྱེས་པ་ཉིད་ལ་
དབང་བཞི་པའི་ངོས་འཛིན་དང་། དེའང་གསུམ་པ་དང་དཔེ་དོན་དུ་སྦྱར་ཞིང་། ཐོབ་
བྱ་དེ་ཡང་སློབ་དཔོན་ངག་དབང་གྲགས་པས། ལོངས་སྤྱོད་རྫོགས་དང་ཁ་སྦྱོར་བདེ་
ཆེན་རང་བཞིན་མེད། །སྙིང་རྗེས་ཡོངས་གང་རྒྱུན་མི་ཆད་དང་འགོག་པ་མེད། །ཡན་
ལག་བདུན་བཤད་དོན་དང་ལྡན་པར་བསྒྲུབ་བྱ་འདིར། །བདག་འདོད་ཚད་མས་
ཡོངས་བསྒོམས་བློ་ཅན་གྱིས་ཀྱང་སྔགས། །ཞེས་དང་ལོངས་སྤྱོད་རྫོགས་པ་དང། ཁ་
སྦྱོར་དང་། བདེ་ཆེན་དང་། རང་བཞིན་མེད་པ་དང་། སྙིང་རྗེ་ཆེན་པོ་དང་། རྒྱུན་མི་
འཆད་པ་དང་། འགོག་པ་མེད་པ་སྟེ། ཡན་ལག་བདུན་ལྡན་གསུངས་པ་ལྟར་ཡིན་
ཞིང་༑ དེ་དཔེ་དོན་དུ་སྦྱར་ཚུལ་ཡང་། སྦྱོར་བ་བདུན་པར། རྡོ་རྗེ་འཆང་བ་ཆེན་མོ་
ཡི༑ ༑སྐུ་ཆེན་ལྟ་བས་མི་ངོམས་པས། །ཞལ་གསུམ་ཕྱག་དྲུག་ལྟར་སྣང་བ། །རྣམ་
-350-



དཔལ་གསང་བ་འདུས་པ་འཇམ་པའི་རྡོ་རྗེའི་དཀྱིལ་འཁོར་གྱི་ཆོ་ག་འདོད་དགུའི་ཆར་འབེབས།
ཀུན་མཆོག་ལྡན་རིག་མས་འཁྱུད། །ཤེས་རབ་ཡེ་ཤེས་དབང་དུས་སུའང་། །མཚན་
ཉིད་དེ་ཡི་ཚུལ་དུ་གནས། །ཞེས་དབང་གཉིས་ཀ་ལ་ཡན་ལག་དང་པོ་གཉིས་ཚང་
ཞིང་༑ དེ་བཞིན་ཞེས་པས་གསུམ་པ་ཐབས་ཤེས་ཀྱི་ཡན་ལག་ཚོགས་པ་ལས་བྱུང་
བ་བཞིན་དུ་བཞི་པ་དེ་ཡང་དེ་དང་འདྲ་བ་དང་། ཡང་ཞེས་པས་གཉིས་ཀ་ཡང་བདེ་
ཆེན་ཙམ་དང་ལྡན་ཞིང་འོན་ཀྱང་བཞི་པ་རྒྱ་ཆེ་བ་དང་ཟག་པ་མེད་པ་སོགས་ཀྱི་ཁྱད་
པར་དུ་འཕགས་པར་བཤད་པ་ལྟར་ཡིན་ཏེ། མདོར་ན་དབང་གཉིས་ཀ་ལ་ལྷན་སྐྱེས་
ཀྱི་བདེ་བ་ཆེན་པོ་གཙོ་བོར་དགོས་ཤིང་། དེ་ཡང་བདེ་ཆེན་རྐྱང་པས་མི་ཆོག་གི །རྩ་
རྒྱུད་ལས་དངོས་པོ་ཐམས་ཅད་དང་བྲལ་བ་ཕུང་པོ་ཁམས་དང་སྐྱེད་མཆེད་དང་། །
བཟུང་དང་འཛིན་པ་རྣམས་སྤངས་པ། །ཆོས་ལ་བདག་མེད་མཉམ་ཉིད་པས། །རང་
སེམས་གདོད་ནས་མ་སྐྱེས་པ། །སྟོང་པ་ཉིད་ཀྱི་རང་བཞིན་ནོ། །ཞེས་དང་འཇམ་
དཔལ་ ཞལ་ལུང་ ལས། གཟུགས་ལ་སོགས་ནས་ཀུན་མཁྱེན་གྱི། །བར་ གྱི་ཆོས་
རྣམས་རང་བཞིན་ནི། །ནམ་མཁའི་དཀྱིལ་ལྟར་རྣམ་དག་པའི། །ཟབ་གསལ་གཉིས་
མེད་ཡེ་ཤེས་ཏེ། །དེ་ནི་དངོས་མེད་བསྒོམ་པ་མེད། །ཅེས་པ་ལྟ་བུའི། ཐམས་ཅད་
སྟོང་པ་དང་དབྱེར་མེད་དུ་སྦྱར་བའི་ཐུགས་དང་། ཁ་སྦྱོར་གྱི་དང་ལོངས་སྤྱོད་རྫོགས་
སྐུ་གཉིས་རོ་གཅིག་ཏུ་ཞུགས་པའོ། །དེའི་དོན་བསྡུས་ཏེ་བརྗོད་ན། ཁྱོད་ཀྱིས་དབང་
གསུམ་པ་ཐོབ་པའི་དུས་སུ་རང་དང་རིག་མ་གཉིས་ཀྱི་ལུས་འདོད་ལྷ་ཡབ་ཡུམ་དུ་
སྣང་བཞིན་པའི་དུས་ཉིད་ནས་སེམས་ལྷན་ཅིག་སྐྱེས་པའི་དགའ་བས་དེ་ཁོ་ན་ཉིད་
བསྒོམས་པ་གཉིས་མཉམ་དུ་ཡོད་པ་དེ་བཞིན་དུ། དེ་ནི་དེ་གོམས་པར་བྱས་པ་ལས་
མཐར་རླུང་སེམས་ཙམ་ལས་གྲུབ་པའི་ཡེ་ཤེས་ཀྱི་སྐུ་རང་སྣང་གི་རིག་མ་དང་ཁ་སྦྱོར་
བའི་ལུས་ཅན་དང་། ཐུགས་ཐམས་ཅད་སྟོང་པ་འོད་གསལ་ལས་ལྡང་མི་སྲིད་པའི་
-351-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ཚུལ་གྱིས་ཞུགས་པའི་ལྷན་སྐྱེས་ཀྱི་བདེ་ཆེན་གཉིས་ཟུང་དུ་འཇུག་པའི་ཡན་ལག་
བདུན་དང་ལྡན་པའི་ཟུང་འཇུག་གི་སྐུ་ནི་ཐོབ་བྱའི་འབྲས་བུ་མཐར་ཐུག་པ་ཡིན་ནོ།།
ཞེས་ཚིག་གིས་བརྡ་སྤྲད་པས་གོ་བ་ཁྱད་པར་ཅན་སྐྱེས་པ་ནི་དབང་བཞི་པའི་ངོ་བོ་
ཡིན་ནོ། །ཞེས་བརྗོད། དེ་ལྟ་བུའི་སྐུ་དང་ཐུགས་ལ་བག་ཆགས་ཁྱད་པར་ཅན་
བཞག་པའི་ཆེད་དུ། ད་ལྟའི་སློབ་མ་ལས་དང་པོ་ལའང་ལུས་རྣམ་སྣང་གི་ཆོས་བདུན་
ལྡན་དུ་བྱས་ནས་སྐུ་ལེགས་པར་གསལ་བཏབ་ཏེ། ཐུགས་ཀྱི་སྟོང་ཉིད་ཁྱད་པར་
ཅན་སྒོམ་དུ་འཇུག་པ་སོགས་ནི་བྱས་ནའང་རུང་ལ་མ་བྱས་ནའང་དབང་བཞི་པ་མ་
ཐོབ་པར་མི་འགྱུར་རོ། །དེ་ནས་ཁྱོད་ཀྱིས་དཀྱིལ་འཁོར་བཞི་ལས་དོན་དམ་བྱང་
ཆུབ་སེམས་ཀྱི་དཀྱིལ་འཁོར་དུ་དབང་བཞི་པ་ཚིག་དབང་རིན་པོ་ཆེ་ཐོབ། སྤང་བྱ་
བཞི་ལས་སྒོ་གསུམ་གྱི་དྲི་མའི་བག་ཆགས་འཁྲུད་པའི་ནུས་པ་བཞག ལམ་བཞི་
ལས་ཟུང་འཇུག་གི་རྫོགས་རིམ་སྒོམ་པ་ལ་དབང་། འབྲས་བུ་བཞི་ལས་ངོ་བོ་ཉིད་སྐུ་
དང་རྡོ་རྗེ་བཞི་ལས་རྡོ་རྗེ་གསུམ་དབྱེར་མེད་པ་རྡོ་རྗེ་འཆང་གི་འབྲས་བུ་འགྲུབ་པའི་
སྐལ་བ་ཅན་དུ་བྱས་སོ། །ཞེས་དག་པ་བརྗོད་དོ། །
གཉིས་པ་ལ། ལུང་བསྟན། རྗེས་གནང་། དབུགས་དབྱུང་ངོ༌། །དང་པོ་ནི།
བླ་མས་སྤྲུལ་སྐུ་ཤཱཀྱ་ཐུབ་པའི་ཆ་ལུགས་སུ་བྱས། ཕྱག་གཡོན་པས་ཆོས་གོས་ཀྱི་གྲྭ་
སྙིང་ཁར་བཟུང་
། གཡས་མཆོག་སྦྱིན་གྱི་ཕྱག་རྒྱས་རྒྱལ་བ་ཐམས་ཅད་དང་མགྲིན་
གཅིག་ཏུ་ལུང་བསྟན་པར་མོས་ནས། འདིར་ནི་ཁྱེད་རྣམས་ངས་ལུང་བསྟན། །རྡོ་རྗེ་
སེམས་དཔའ་དེ་བཞིན་གཤེགས། །སྲིད་པ་ཤིན་ཏུ་དག་པས་ན། །སྲིད་པའི་ངན་
འགྲོ་རྣམས་ལས་བཏོན། །ཀྱེ་དཔལ་ཞེས་སོགས་ནས། ཨ། གང་ཞིག་དེ་ལྟར་ལུང་
བསྟན་པའི། །སྔགས་པ་འགྲོ་བ་ཀུན་གྱི་གཙོ། །བླ་ན་མེད་པའི་བྱང་ཆུབ་ཏུ། །བདེ་
-352-



དཔལ་གསང་བ་འདུས་པ་འཇམ་པའི་རྡོ་རྗེའི་དཀྱིལ་འཁོར་གྱི་ཆོ་ག་འདོད་དགུའི་ཆར་འབེབས།
གཤེགས་ཀུན་གྱིས་ལུང་བསྟོན་ཏོ། །ཞེས་བརྗོད། །
གཉིས་པ་ནི། ངོ་བོ་ཉིད་ཀྱི་སེམས་ཅན་གང་། །ཇི་ལྟ་ཇི་ལྟར་འདུལ་
འགྱུར་བ། །དེ་ལྟ་དེ་ལྟར་སེམས་ཅན་དོན། །ཆགས་སོགས་དག་པས་བསྒྲུབ་པར་
གྱིས༑ ༑ཉིན་རེ་བཞིན་ཡང་ཐུན་གསུམ་དུ། །ཏིང་འཛིན་གསུམ་གྱི་རྣལ་འབྱོར་དང་།།
ལྡན་པས་ཐུན་མོང་གཅིག་ཤོས་ཀྱི། །དངོས་གྲུབ་ཐོབ་ཕྱིར་བསྒྲུབ་པར་བྱ། །མི་སྣང་
བར་ནི་སྟོང་ཅིག་དང་། །མངོན་ཤེས་ལྡན་པས་སྟོང་གཉིས་དང་། །རིག་པ་འཛིན་པ་
སྟོང་གསུམ་དང་
། །རྡོ་རྗེ་ཅན་གྱིས་འགྲོ་ཀུན་བདག །ཅེས་པའི་བདག་གཅེས་པ་
རྐང་པ་དང་པོ་གསུམ་ལ་སྦྱར་བ་ཐུན་མོང་གི་དངོས་གྲུབ་དང་ཐབས་མཆོག་ཏུ་
བཤད་ལ། གཞན་ཡང་ཞི་དང་རྒྱས་ལ་སོགས། །གང་ལ་ཅི་འདོད་ལས་རྣམས་ནི། །
འཁོར་ལོ་རྗེས་མཉེས་སྦྱོར་བ་ཡིས། །སྒྲུབས་ན་མྱུར་དུ་འགྲུབ་པར་འགྱུར། །ཞེས་
བརྗོད་དོ། །
གསུམ་པ་ནི། ཕྱག་རྒྱ་ སྐྱབས་སྦྱིན་དུ་སྒྱུར་ནས། །མཆོག་ཏུ་གསང་བའི་
དཀྱིལ་འཁོར་འདིར། །ཞུགས་པ་དང་ནི་མཐོང་བ་ཡིས། །སྡིག་པ་ཀུན་ལས་རྣམ་ ་
གྲོལ་ཏེ། །དེ་རིང་ཁྱེད་རྣམས་བདེ་བར་གནས། །བདེ་ཆེན་ཐེག་པ་འདི་ལ་ནི། །ཕྱིན་
ཆད་འཆི་བ་ཡོད་མིན་ཏེ། །མི་ཐུབ་ཚུགས་པ་ཡོད་མིན་པས། ཅིས་ཀྱང་མི་འཇིགས་
དགའ་བར་གྱིས། །སྲིད་པ་ཤིན་ཏུ་དག་པས་ན། །སྲིད་པའི་སྡུག་བསྔལ་ལས་ཁྱོད་
འདས༑ ༑སྲིད་པ་ཤིན་ཏུ་མཐར་གྲུབ་པའི། །སྟོན་པ་མཆོག་ཏུ་ཁྱོད་གྱུར་ཏོ། །སངས་
རྒྱས་ཀུན་གྱིས་མཐུན་གསུངས་ཤིང་། །བཀའ་ལུང་དམ་པ་རྟག་པ་ཡིས། །དམ་ཚིག་
དང་ནི་སྡོམ་པ་ནི། ཁྱོད་ཀྱིས་རྟག་ཏུ་བསྲུང་བར་བྱ། །རྡོ་རྗེ་ཞེས་བྱའི་ཕྱག་རྒྱ་ནི།།
གང་ཞིག་སྐྱེས་པ་ཉིད་ཙམ་གྱིས། །སངས་རྒྱས་ཉིད་དུ་དོགས་མེད་པའི། །བྱང་ཆུབ་
-353-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
སེམས་ནི་བཏང་མི་བྱ། །དམ་པའི་ཆོས་ལ་སྨད་མི་བྱ། །ནམ་ཡང་དོར་བར་མི་བྱའོ།།
མི་ཤེས་པའམ་གཏི་མུག་གིས། །རྣམ་པར་བསྟན་པར་མི་བྱའོ། །རང་གི་བདག་ཉིད་
ཡོངས་བཏང་སྟེ། །དཀའ་ཐུབ་ཀྱིས་ཀྱང་གདུང་མི་བྱ། །ཇི་ལྟར་བདེ་བས་བདེ་བཟུང་
ན༑ ༑འདི་ནི་མ་འོངས་རྫོགས་སངས་རྒྱས། །རྡོ་རྗེ་དྲིལ་བུའི་ཕྱག་རྒྱ་ནི། །ནམ་ཡང་
དོར་བར་མི་བྱའོ། །སློབ་དཔོན་སྨད་པར་མི་བྱ་སྟེ། །འདི་ནི་སངས་རྒྱས་ཀུན་དང་
མཉམ༑ ༑བླ་མ་སངས་རྒྱས་ཀུན་མཉམ་པས། །སློབ་དཔོན་ལ་ནི་གང་རྙེས་པ། །དེ་
ནི་སངས་རྒྱས་ཀུན་བསྙས་པས། །རྟག་ཏུ་སྡུག་བསྔལ་ཐོབ་པར་གྱུར། །རིམས་དང་
དུག་དང་དབྱིག་དུག་དང་། །མཁའ་འགྲོ་རྣམས་ཀྱིས་གཙེ་བ་དང་། །བགེགས་དང་
ལོག་འདྲེན་གཏུམ་པོ་ཡིས། །གསད་ནས་སེམས་ཅན་དམྱལ་བར་འགྲོ། །དེ་བས་
འབད་པ་ཐམས་ཅད་ཀྱིས། །རྡོ་རྗེ་སློབ་དཔོན་བློ་ཆེན་པོ། །དགེ་བ་རབ་ཏུ་མི་སྤྱོམས་
པ༑ ༑ནམ་ཡང་སྨད་པར་མི་བྱའོ། །བླ་མ་ལ་ནི་གུས་བཅས་ཡོན། །རྗེས་མཐུན་ཁྱོད་
ཀྱིས་སྦྱིན་པར་བྱ། །དེས་ནི་རིམས་སོགས་གནོད་པ་རྣམས། །ཕྱིར་ཞིང་འབྱུང་བར་
མི་འགྱུར་རོ། །རྟག་ཏུ་རང་གི་དམ་ཚིག་བསྲུངས། །རྟག་ཏུ་དེ་བཞིན་གཤེགས་པ་
མཆོད་༑ ༑རྟག་ཏུ་བླ་མ་ལ་དབུལ་བྱ། །འདི་ནི་སངས་རྒྱས་ཀུན་དང་མཉམ། །དེ་
བྱིན་ སངས་ རྒྱས་ ཐམས་ཅད་ལ། །རྟག་ཏུ་བྱིན་པ་ཉིད་དུ་གྱུར། །དེ་ བྱིན་བསོད་
ནམས་ཚོགས་ཡིན་ཏེ། །ཚོགས་ལས་དངོས་གྲུབ་མཆོག་ཏུ་གྱུར། །གང་ཕྱིར་འདི་ནི་
ལེགས་གནས་པས། །དེང་ཁྱོད་སྐྱེ་བ་འབྲས་བུར་བཅས། །དེང་ཁྱོད་དམ་ཚིག་ལྷ་
རྣམས་དང་
། །མཉམ་པར་འགྱུར་བར་ཐེ་ཚོམ་མེད། །སངས་རྒྱས་རྡོ་རྗེ་ཅན་ཀུན་
གྱིས༑ ༑དེ་རིང་ཚེ་ལྡན་དབང་བསྐུར་ཏེ། ཁམས་གསུམ་ཀུན་གྱིས་རྒྱལ་སྲིད་ཆེ། །
བདག་པོ་ཉིད་དུ་ཁྱོད་ངེས་སོ། །དེ་རིང་བདུད་རྣམས་ལས་རྒྱལ་ཏེ། །གྲོང་ཁྱེར་དམ་
-354-



དཔལ་གསང་བ་འདུས་པ་འཇམ་པའི་རྡོ་རྗེའི་དཀྱིལ་འཁོར་གྱི་ཆོ་ག་འདོད་དགུའི་ཆར་འབེབས།
པར་རབ་ཏུ་བཞུགས། །དེང་དུས་ཁྱེད་ཀྱིས་སངས་རྒྱས་ཉིད། །ཐོབ་འགྱུར་འདི་ལ་
ཐེ་ཚོམ་མེད། །དེ་ལྟར་ཡིད་ནི་རབ་དང་རྡོ་རྗེ་ཉིད་དུ་གྱིས། །རང་གི་དམཚིག་མི་
བཟང་བདེ་སྟོང་བསྟེན་པར་གྱིས། །འགྲོ་བ་བདེ་བ་མྱུར་ལ་རྡོ་རྗེ་སེམས་དཔའ་དང་།།
མཚུངས་པའི་རྟག་པ་ཉིད་དུ་ཁྱོད་ནི་ཕྱིན་པར་གྱུར། །ཞེས་བརྗོད་ཅིང་དོན་བཤད་
དོ༑ ༑དེ་ནས་འདིར་དངོས་སུ་མ་གསུངས་ཀྱང་ཕྲེང་བར་འབྱུང་བ་ལྟར། སློབ་མས་
མགོ་བོའི་སྟེང་དུ་གདུགས་དཀར་པོ་བཟུང་སྟེ་དཀྱིལ་འཁོར་ལ་ལན་གསུམ་སྐོར་
ནས་ཤར་སྒོར་གདུགས་གཞན་དུ་བཞག་སྟེ་དཀྱིལ་འཁོར་ལ་ཕྱག་འཚལ། སློབ་
དཔོན་གྱིས། སྔགས་དང་རྒྱུད་རྣམས་འཛིན་གྱུར་བའི། །སློབ་མ་འདི་ནི་འབུལ་བ་
ལགས༑ ༑ཞེས་པ་ལྷ་ལ་སློབ་མ་དབུལ། དེ་ནས་དེའི་ལག་པ་ནས་བཟུང་ཏེ། ད་ནི་
ཁྱོད་ཉིད་སློབ་དཔོན་གྱུར། །སྔགས་དང་རྒྱུད་རྣམས་འཛིན་འགྱུར་པར། །སངས་
རྒྱས་ བྱང་ ཆུབ་ སེམས་ དཔའ་ དང༌། །ལྷ་རྣམས་ ཀྱིས་ ཀྱང་ མཐུན་ པར་ བསམ། །
སེམས་ཅན་རྣམས་ལ་རྗེས་བརྩེ་བས། ཁྱོད་ཀྱིས་དཀྱིལ་འཁོར་ཆོ་ག་བཞིན། །རབ་
ཏུ་འབད་དེ་བྲི་བར་བྱ། །སྒྲུབ་པ་པོ་རྣམས་རྒྱུད་ལ་སྦྱོར། །ཞེས་ཁུར་ཆེན་པོ་བསྐྱེད་དུ་
བཞུག་ཏེ། དེ་ནི་རིག་པའི་དབང་ལྔ་ཙམ་བསྐུར་བ་ལ་མི་བརྗོད་དོ། །སློབ་མས་ཀྱང་
གུས་པ་ཆེན་པོས་སློབ་དཔོན་གྱི་ཞབས་ལ་ཕྱག་བྱས་ནས་ཐལ་མོ་སྦྱར་ཏེ། གཙོ་བོས་
ཇི་ལྟར་བཀའ་སྩལ་པ། དེ་དག་ཐམས་ཅད་བདག་གིས་བགྱི། །ཞེས་ཁས་བླང་ངོ༌། །
གསུམ་པ་མཇུག་ཆོག་ནི། དཀྱིལ་འཁོར་གྱི་ཤར་དུ་ཞི་བའི་སྦྱིན་བསྲེག་
རྒྱས་པར་བྱས་པའི་འཇུག་ཏུ། རང་གི་ལག་པ་གཡོན་པས་དེའི་གཡས་ཀྱི་ཐེ་བོང་
ནས་ཁྲིད་དེ་ཐབ་ལ་བསྐོར་བ་བྱས་ནས་བསྲེག་བླུགས་བདུན་འབུལ་དུ་བཞུག་ཅིང་
རྒྱལ་པོའམ་གནས་དེའི་བདག་པོའི་དོན་དང་། ཆོས་སྐྱོང་གི་ཆེད་དང་། རང་གི་ཆེད་
-355-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
དུའང་བདུན་བདུན་ལ་སོགས་པ་ཕུལ་ནས་སྦྱིན་སྲེག་གི་མཇུག་ཆོག་བྱའོ། །དེ་ནས་
སློབ་མས་ལུས་སམ་ཅིའི་འབྱོར་བའི་ཡོན་དང་ཕྱག་ཕུལ། བླ་མས་ལུས་འབུལ་བ་
རྣམས་ལ་དགེ་བའི་གྲོགས་འཚོལ་བར་བསྐུལ། ཡོ་བྱད་ཐམས་ཅད་དེ་ཚོགས་རྫོགས་
པའི་ཆེད་དུ་བདག་གིར་བྱས་ལ། བཟའ་བཏུང་དང་ཀུན་སྤྱོད་ཁྱད་པར་ཅན་གྱིས་
མགུ་བར་བྱས་ལ། དཔོན་སློབ་གཉིས་ཀས་དཀྱིལ་འཁོར་ལ་མཆོད་བསྟོད་རྒྱས་པར་
བྱས༑ ཚོགས་ཀྱི་འཁོར་ལོ་དང་གླུ་གར་སོགས་ཀྱིས། མཚན་ཐོག་ཐག་འདས་ནས།
གསང་བར་གདམས་པའི་ཆེད་དུ་དེ་ལ་མནའ་ཆུ་བླུད། རྡོ་རྗེ་སྙིང་ཁར་བཟུང་ནས་
ལས་ཐམས་ཅད་པ་བཟླ་ཞིང་དེ་བཟླས་པའི་བསྲུང་བསྐུད་བཏགས་ཏེ་བྱང་ཆུབ་ཀྱི་
བར་དུ་ལེགས་པར་བསྲུང་། དེ་ནས་སློབ་མ་ཕྱི་རོལ་དུ་བཏང་སྟེ། དཀྱིལ་འཁོར་ལ་
བཟོད་གསོལ་བྱས་ཡིག་བརྒྱ་བརྗོད། ཨོཾ་ཨཱ༔ཧཱུྃ་མྲྀཐམདུན་བསྐྱེད་ཀྱི་དཀྱིལ་འཁོར་
རྟེན་དང་བརྟེན་པར་བཅས་པ་སྐུའི་རིགས་རྣམས་ཞེས་སོགས་ཀྱིས་རང་ལ་བསྡུ།
གཟུགས་བརྙན་གྱི་དཀྱིལ་འཁོར་ནམ་མཁའི་རང་བཞིན་དུ་གྱུར། ཨོཾ་ཨ་ཀཱ་རོ་མུ་ཁཾ་
སརྦ་དྷརྨཱ་ཎཾ་ཨ་དྱ་ནུཏྤནྣཏྭ་ཏ་ཨོཾ་ཨཱཧཱུྃ་ཞེས་བརྗོད་ཅིང་། དང་པོར་ལྷ་མཚན་དང་དེ་
ནས་གཞན་དང་། དེ་ནས་ཚངས་ཐིག་རྩེ་ནས་གཙོ་བོའི་བར་རྡོ་རྗེས་ཕྱིས་ཏེ་རིམ་
གྱིས་ཕྱག་ནས་དོན་དུ་གཉེར་བ་ཡོད་ན་ཅུང་ཟད་སྦྱིན་ཞིང་ལྷག་མ་བསྐུར་སྟི་ཆེན་
པོས་རྒྱ་མཚོར་འབབ་པའི་ཆུར་འདོར་རོ། །དེ་ནས་ཕུར་བུ་རྣམས་སྔར་གྱི་སྔགས་
རྒྱས་བསྟན་ནས་རྡོ་རྗེ་ལ་ཐིམ་པར་བསམ་ཞིང་། ཨོཾ་རུ་རུ་སྤུ་རུ་ཛྭ་ལ་ཏིཥྛ་སིདྡྷི་ལོ་ཙཱ་
ན་སརྦ་ཨརྦ་སཱ་དྷ་ན་སྭཱཧཱ་ཞེས་པ་བརྒྱ་རྩ་བརྒྱད་བཟླས་པའི་འོ་མས་བཀྲུ། ཁུང་བུར་
ཡང་གཏོར་བས་བགེགས་རྣམས་གསོས་ནས་སྒྲིབ་པ་དག་པར་བསམ་ལ། ཕུར་ཁུང་
བཀང་སྟེ་ཆག་ཆག་བཏབ་ནས་བསྔོ་བ་དང་བཀྲ་ཤིས་བྱའོ། །འདིའི་ཆོ་གའི་རིམ་པ་
-356-



དཔལ་གསང་བ་འདུས་པ་འཇམ་པའི་རྡོ་རྗེའི་དཀྱིལ་འཁོར་གྱི་ཆོ་ག་འདོད་དགུའི་ཆར་འབེབས། །
རྣམས་ནི། དཀྱིལ་ཆོག་བཞི་བརྒྱ་ལྔ་བཅུ་པ་རྩ་འགྲེལ་གཙོ་བོར་བྱས་ཞིང། ཚིགས་
བཅད་རྣམས། ལོ་ཆེན་དང་སྨྲི་ཏིའི་རང་འགྱུར་གཉིས་བསྡུར་འགྲེལ་པ་དང་བསྟུན་
ནས་གོ་བདེ་བར་བཅོས། ཁ་འགེངས་དགོས་རྣམས་ཕྲེང་བ་ལ་སོགས་པ་དཀྱིལ་
ཆོག་འདིའི་རྗེས་འབྲང་རྣམས་ཀྱིས་བཀང་པ་བཞིན་བྲིས་པ་སྟེ། འདི་ནི་འཇམ་རྡོར་
གྱི་དཀྱིལ་ཆོག་གཙོ་བོར་བྱས་ལ་འཇིག་རྟེན་དབང་ཕྱུག་དང་མི་སྐྱོད་པ་ལྷ་བཅུ་དགུ་
མ་སོགས་ལའང་འདི་ཁོ་ན་ལྟར་སྦྱར་ཏེ། རང་རང་གི་གཙོ་བོ་དང་དེའི་ཐུགས་ཀའི་
མཚན་མ་སོགས་ཀྱི་འདོན་པ་ཅུང་ཟད་སྤོ་བ་ནི་ཁྱད་པར་རོ། །རྒྱལ་བ་ཀུན་གྱི་ཡེ་
ཤེས་ གཞོན་ནུའི་སྐུ། ཁ་སྦྱོར་བདེ་ཆེན་ཡན་ལག་བདུན་ལྡན་དུ། །རྟག་བཞུགས་
འཇམ་དབྱངས་སྐུ་བཞིའི་ནུས་པའི་དཔལ། །གསར་དུ་སྐྲུན་ཞིང་གཞན་ལའང་སྦྱར་
རུང་བའི། དཀྱིལ་འཁོར་ཆོ་ག་མཁས་མཆོག་མར་མེ་མཛད། །བཟང་པོའི་གཞུང་ལ་
རྗེས་འབྲང་མཁས་རྣམས་ཀྱིས། །དེ་ལྟར་དཀྲལ་ཞིང་ལེགས་པར་བཤད་པ་ཡིས། །
དགེ་བས་འགྲོ་ཀུན་རྡོ་རྗེ་འཛིན་གྱུར་ཅིག །ནང་གི་ཉི་མས་དེ་ཡི་མུན་པ་ནི། །
མཐའ་དག་མེད་པ་བཅོམ་ལས་སྨིན་བྱེད་ཀྱི། །ཕྲ་མོའི་གཟུགས་རྣམས་མངོན་དུ་མ་
གྱུར་ན། །བདག་ནོངས་དེ་ཡང་ཉི་མས་འཇོམས་གྱུར་ཅིག །ཅེས་དཔལ་གསང་
བ་འདུས་པ་འཇམ་པའི་རྡོ་རྗེ་གཙོ་བོར་བྱས་ཏེ། བཅུ་དགུ་མ་གསུམ་གྱི་དཀྱིལ་ཆོག་
ལས་དང་པོ་པས་ཀྱང་ལག་ཏུ་བླང་བར་སླ་བ་འདི་ཡང་། ཚུལ་འདི་ལ་ལྷག་པར་མོས་
ཤིང་རྣལ་འབྱོར་ལ་བརྩོན་པའི་དགེ་བའི་བཤེས་གཉེན་དུ་མས་བསྐུལ་བ་ལྟར་རང་
ཉིད་ཀྱང་སྤྲོ་བ་འཕེལ་བའི་རྐྱེན་གྱིས། དཔལ་ལྡན་འདུས་པའི་རྣལ་འབྱོར་པ་དགེ་
སློང་ལོ་ཙཱ་བ་ཤེས་རབ་རིན་ཆེན་རྒྱལ་མཚན་བཟང་པོས། རབ་བྱུང་གི་ནག་པ་ཟླ་
བའི་དཀར་ཕྱོགས་ཀྱི་དགའ་བ་གཉིས་པའི་ཉིན་དགེ་འཕེལ་ཆོས་འཁོར་སྒང་དུ་སྦྱར་
-357-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
བའོ༑ ༑ །
འདིས་ ཀྱང་ རྒྱལ་བའི་བསྟན་ པ་ སྤྱི་ དགོས། སྒོ་ཐམས་ ཅད་ ནས་ ཕྱོགས་
ཐམས་ཅད་དུ་རྣམ་པ་ཐམས་ཅད་ཀྱིས་དར་ཞིང་རྒྱས་ལ་ཡུན་རིང་དུ་གནས་པར་གྱུར་
ཅིག ༈ སརྦ་ཛ་ག་ཏཾ་མངྒལཾ།། བྷ་ཝནྟུ་མེ་ཤུ་བྷཾ།། །།
རང་ཉིད་བདག་འཇུག་ལེན་པ་ལ་ནི། །སློབ་དཔོན་ནམ་ རང་ཅེས་པའི་
གནས་སུ། །བླ་མ་དང་གཙོ་བོ་ཐ་མི་དད་པ་ཞེས་པ་དང༌། །སློབ་མའམ་དེ་ཞེས་པའི་
གནས་སུ། །རང་ཉིད་ཅེས་པ་བཅུག་པ་ཉིད་ཀྱིས་འགྲུབ་བོ། །
༈ ཨོཾ་ སྭསྟི། དགེ་ ལེགས་ སྲིད་ ཞིའི་ ཕུན་ ཚོགས་ འབྱུང་ བའི་ གཞི། །རབ་
དཀར་ཡོན་ཏན་དུ་མའི་འབྱུང་གནས་མཆོག །དཔག་ཡས་ཕུན་ཚོགས་སྩོལ་བའི་
ནོར་ འཛིན་ གང༌། །པཎ་ ཆེན་ པྲཛཱའི་མཚན་ཅན་ གང་ དེ་ རྒྱལ། །གང་གི་བློ་གྲོས་
འཛིན་མའི་ཁྱོན་ཡངས་ལས། །སྣ་ཚོགས་ལེགས་བཤད་ལོ་ཏོག་ཇི་སྙེད་འཁྲུངས།
ཁྱད་པར་སྐྱེ་རྒུའི་རྒུད་སེལ་དཔག་བསམ་ཤིང་། །རྣམ་མང་འབྲས་བུའི་གཡུར་ཟ་
བརྗིད་པ་འདི། །དགེ་འཕེལ་ཆོས་འཁོར་སྒང་འདིར་སྤར་དུ་བསྒྲུབས། །འདི་ཡི་
མཐུན་རྐྱེན་གྲྭ་པ་སྦྱིན་བདག་དང་། །གཙོ་བོར་བླ་བྲང་ཤར་ནས་སྒྲུབས་པ་ཡི། །དོ་
དམ་དཀའ་བཅུ་དབང་སེང་པ་ཡིས་བགྱིས། །ཚུལ་འདི་ཡི་གེར་འགོད་བྱེད་ཚུལ་
ཁྲིམས་འཕེལ། །རིག་བྱེད་སྤར་གྱི་འདུ་བྱེད་ཆོས་ཀྱི་བཟང་། །གང་དེའི་དྲི་མ་འཁྲུད་
པའི་ཆུ་དག་པ། །བརྡ་སྤྲོད་ཀུན་དགའ་འོད་ཟེར་ཞེས་བྱའོ། །ཕྱོགས་འདིར་གང་གི་
ལུས་དང་ལོངས་སྤྱོད་ཀྱིས། །འབད་ཅིང་དུས་གསུམ་དགེ་བ་ཆུ་ཀླུང་དེས། །ཀུན་
མཁྱེན་ཆུ་གཏེར་ཆེན་པོར་མྱུར་བགྲོད་ནས། །འཇམ་རྡོར་ཀླུ་དབང་མཆོག་དེ་འགྲུབ་
པར་ཤོག། ། མངྒལཾ། བྷ་ཝནྟུ།། །།
-358-



༄༅། །གསང་འདུས་འཇམ་རྡོར་གྱི་མཆོད་ཕྲེང་འདོད་དགུའི་མཆོད་
སྤྲིན་བཞུགས་སོ། །
ན་མོ་མཉྫ་བཛཱ་ཡ། །དཔལ་གསང་བ་འདུས་པ་འཇམ་པའི་རྡོ་རྗེ་མཆོད་
པའི་སྒོ་ནས་མཉེས་པར་བྱེད་པའི་ཆོ་ག་འདོད་དགུའི་མཆོད་སྤྲིན་ཞེས་བྱ་བ། བླ་
མ་དམ་པ་འཇམ་པའི་དབྱངས་ལ་ཕྱག་འཚལ་ལོ། །རབ་འབྱམས་ཞིང་གི་ཆོས་
རྣམས་ ཇི་ སྙེད་པ། །རབ་ མཆོག་ ཐབས་ཤེས་ རྗེས་སུ་ཡོངས་བསྒྱུར་ཏེ། །རབ་
ཡངས་གདུལ་བྱའི་ཚོགས་གཉིས་མྱུར་རྫོགས་སླད། །རབ་ཏུ་བཞེས་པའི་ཁྱབ་
བདག་དེ་ལ་འདུད། །གང་གི་བདེ་སྟོང་སྒྱུ་མའི་འདུ་འགོད་ཉིད། །མཆོད་པའི་
ཡུལ་དང་བྱེད་པོ་བྱས་ན་ནི། །རྣམ་པར་རོལ་བས་མྱུར་དུ་མཆོག་བརྩོལ་བའི།།
ཐབས་མཁས་ཀུན་གྱི་ཕུལ་དེ་འདིར་བཤད་བྱ། །དེ་ཡང་དཔལ་ལྡན་འདུས་པའི་
ཕྱི་ནང་གསང་བའི་མཆོད་པའི་རྣམ་བཞག་རྒྱས་པར་ནི། བཤད་རྒྱུད་རྡོ་རྗེ་ཕྲེང་བ་
ནས་འབྱུང་ཡང་། གཙོ་བོར་འཕགས་ལུགས་དང་འབྲེལ་བས་དེ་དང་སྦྱར་བར་བྱ་
བ་ཡིན་ལ། འདིར་ནི་རྩ་རྒྱུད་ལས་གསུངས་པ་སྒྲུབ་ཐབས་ཀུན་བཟང་དུ་བསྡུས་
པ་ལྟར་བྱའོ། །དེ་ཡང་ཡུལ་གང་ལ། བྱེད་པ་པོ་གང་གིས། རྫས་གང་ཞིག ཚུལ་
ཇི་ལྟར་དུ་འབུལ་བའོ། །དང་པོ་ནི་རྩ་རྒྱུད་ཀྱི་ལེའུ་བརྒྱད་པ་ལས། དཔག་ཚད་བྱེ་
-359-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
བའི་ཁྱོན་ཙམ་ལ། །གྲུ་བཞི་ཤིན་དུ་མཛེས་པ་ཡིས། །མཆོད་རྟེན་རིན་ཆེན་སྣ་
བཞི་པ། གསལ་ཞིང་རང་བཞིན་དྲི་མ་མེད། །རིགས་རྣམས་ཐམས་ཅད་མཆོད་
པའི་ཕྱིར། །ཤེས་རབ་ཅན་གྱིས་གནས་སུ་བསྒོམ། །ཞེས་གཙོ་བོར་མདུན་བསྐྱེད་
བསྒྲུབས་ནས་དེ་ལ་འབུལ་བ་དང་། དེ་ཡང་ལེའུ་བཅུ་བདུན་པ་ནས་བཤད་པ་
ལྟར་༑ ཞིང་གི་གཙོ་བོ་བླ་མ་དང་ཐ་མི་དད་དམ། དེ་རིགས་བདག་གི་རྣམ་ལྡན་དུ་
བཞུགས་པ་བྱས་ལ་འབུལ་ཞིང་། དེ་ཡང་མདུན་བསྐྱེད་སྒྲུབ་པའི་ཚེ། རྣལ་འབྱོར་
པ་རང་ཉིད་གཙོ་བོའི་ང་རྒྱལ་བྱ་བར་གསུངས་པས། མཆོད་བྱ་མཆོད་བྱེད་ཐ་སྙད་
དུའང་ངོ་བོ་ཐ་མི་དད་པའོ། །
གཉིས་པ་ནི། ངོ་བོ་ཐ་མི་དད་ཀྱང་། བློ་ངོར་ཐ་དད་དུ་དབྱེ་ནས་ཤར་
སྒོའི་མདུན་དུ་འཁོད་དེ་འབུལ་བའམ། ལེའུ་བརྒྱད་པར། བདག་གི་བ་སྤུའི་བུ་ག་
ནས༑ ༑མཁས་པས་མཆོད་པའི་སྤྲིན་རྣམས་སྤྲོ། །ཞེས་དང་ཀུན་བཟང་དུའང། ལྷ་
མོ་བཅུ་རང་གི་ལུས་ལས་སྤྲུལ་ནས། འབུལ་བར་གསུངས་བ་ལྟར་བྱའོ། །
གསུམ་པ་ནི། ལེའུ་བརྒྱད་པ་ལས། མཁས་པས་ཨུཏྤལ།༼འདིའི་བར་དུ་
མ་དཔེར་ཡིག་འབྲུ་བདུན་ཆད།དེསྔགས་བྱ་ཞིང་། །ཛ་ཏི་རྣམ་གསུམ་ཤེས་བྱས་ནས། །
ལྷ་རྣམས་ལ་ནི་དབུལ་བར་བྱ། །མེ་ཏོག་ཀཎི་ཀ་རི་དང་། །མ་ལི་ཀ་དང་ཡུ་ཏི་ཀ །
མེ་ཏོག་ཀ་ར་བི་རར་བསམ། །མཆོད་པ་ཐམས་ཅད་རབ་ཏུ་བརྟག །ཞེས་པ་དེས་
མཚོན་པའི་ཉེར་སྤྱོད་བསྟན་པར་བཤད་ལ། ལུགས་འདིའི་མཁན་པོ་རྒྱལ་བས་
བྱིན་གྱིས། ཛ་ཏི་གསུམ་ནི་སྐུ་གསུང་ཐུགས་ཀྱི་ཕྱག་རྒྱ་གསུམ་ལ་བཤད་དོ། །རྒྱུད་
ཀྱི་ལེའུ་དེ་ཉིད་དུ། མཆོད་པ་རྣམ་ལྔ་མཆོག་རྣམས་ཀྱིས། །རྟག་ཏུ་ལྷ་རྣམས་
མཉེས་པར་བྱ། །ཞེས་པས་ནི་ཉེར་སྤྱོད་ལྔ་གསལ་པར་བསྟན་ནོ། །དེ་བཞིན་དུ་
360-



གསང་འདུས་འཇམ་རྡོར་གྱི་མཆོད་ཕྲེང་འདོད་དགུའི་མཆོད་སྤྲིན།
འདོད་པའི་ཡོན་ཏན་ལྔ་རྣམས་ཀྱིས། །དེ་ལ་མཆོད་པ་རྒྱ་མཚོ་ཙམ། །ཞེས་དང་།
ལེའུ་བདུན་པར། གཟུགས་ལ་རྣམ་གསུམ་ཤེས་བྱས་ནས། །མཆོད་པར་བྱེད་པས་
མཆོད་པར་བྱ། །དེ་ཉིད་བཅོམ་ལྡན་སྣ་ཚོགས་པ། །སངས་རྒྱས་རྣམ་པར་སྣང་
མཛད་གཞི། །སྒྲ་ལ་རྣམ་གསུམ་ཤེས་བྱས་ནས། །ལྷ་རྣམས་ལ་ནི་དབུལ་བར་བྱ།།
དེ་ཉིད་བཅོམ་ལྡན་སྣ་ཚོགས་པ། །སངས་རྒྱས་རིན་ཆེན་འབྱུང་གནས་གཙོ། །དྲི་
ལ་རྣམ་གསུམ་ཤེས་བྱས་ནས། །སངས་རྒྱས་སོགས་ལ་དབུལ་བར་བྱ། །དེ་ཉིད་
བཅོམ་ལྡན་སྣ་ཚོགས་པ། །འདོད་ཆགས་ཆོས་ཀྱི་འབྱུང་གནས་གཙོ། །རོ་ལ་རྣམ་
གསུམ་ཤེས་བྱས་ནས། །ལྷ་རྣམས་ལ་ནི་དབུལ་བར་བྱ། །དེ་ཉིད་བཅོམ་ལྡན་སྣ་
ཚོགས་པ། །སངས་རྒྱས་ཐོགས་མེད་རྡོ་རྗེ་འཛིན། །རེག་ལ་རྣམ་གསུམ་ཤེས་བྱས་
ནས༑ ༑བདག་གི་རིགས་ལ་དབུལ་བར་བྱ། །དེ་ཉིད་བཅོམ་ལྡན་རྡོ་རྗེ་ཅན། །མི་
སྐྱོད་པ་ཡི་ཚུལ་མཉེས་པའོ། །ཞེས་པ་རྣམས་ཀྱིས་འདོད་ཡོན་ལྔ་བསྟན་པར་ནི་
ལུགས་གཉིས་ཀའི་འགྲེལ་བྱེད་རྣམས་མཐུན་ལ། ཁྱད་པར་འདིའི་ལུགས་ལ། སྒྲ་
ལ་མི་སྐྱོད་པ་དང་། དྲི་ལ་རིན་འབྱུང་། རོ་ལ་འོད་དཔག་མེད། རེག་བྱ་དོན་གྲུབ་
དང་སྦྱར་དགོས་པ་རྒྱུད་དུ་བརྡ་ཚིག་གིས་སྦས་པར་འདོད་ཅིང་། །གཟུགས་སྒྲ་དྲི་
རོ་ལ་སོགས་ལྔ། །རྟག་ཏུ་སེམས་ནི་སྦྱར་བར་བྱ། །འདི་ནི་སངས་རྒྱས་ཐམས་
ཅད་ཀྱི། །གསང་བའི་སྙིང་པོ་བསྡུས་པའོ། །ཞེས་པས་ཆོས་རིགས་དྲུག་པའི་ངོ་
བོར་བྱས་ནས་འབུལ་བ་རྣམས་ནི། ཐབས་ཀྱི་དབང་དུ་བྱས་པ་དང་། དྲུག་པོ་དེ་
ཤེས་རབ་ཀྱི་དབང་དུ་བྱེད་ན་གཟུགས་སོགས་རྡོ་རྗེ་མ་དྲུག་གི་ངོ་བོར་བྱས་ནས་
འབུལ་བར་འདོད། འཕགས་ལུགས་པས་གཟུགས་སྒྲ་དྲི་རོ་ཞེས་སོགས་ཀྱི་ཡུལ་
ཤེས་རབ་ཀྱི་དབང་དུ་བྱས་པའི་འདོད་ཡོན་ལྔ་ཉིད་བསྟན་ཅིང་། དེ་བཤད་རྒྱུད་དུ་
-361-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ཕྱག་རྒྱའི་རྣམ་པ་སྔོན་པོ་སོགས། །ཞེས་སོགས་ཀྱི་བཤད་པར་འདོད་དོ། །ཡང་
ལེའུ་བརྒྱད་པར། རིན་ཆེན་ན་བཟའ་ལ་སོགས་པས། །བྱང་ཆུབ་འདོད་པས་རྟག་
ཏུ་མཆོད། །ཅེས་པས་ན་བཟའ་དང་། རིན་ཆེན་འབྱུང་གནས་ན་ཆུང་མཆོག །རིན་
ཆེན་སྣ་ཚོགས་མཆོག་གིས་བརྒྱན། །བསྒྲུབ་ཚེ་རབ་ཏུ་འགྲུབ་པའི་ཕྱིར། །སངས་
རྒྱས་ཀུན་ལ་དབུལ་བར་བྱ། །ཞེས་པས་ཕྱག་རྒྱ་དང་། ཞིང་འདྲ་རིན་ཆེན་སྣ་
བདུན་གྱི། །མཁས་པ་དག་གི་ཡོངས་བཀང་ནས། །དངོས་གྲུབ་འདོད་པ་སྦྱིན་
པའི་ཕྱིར། །ཉིན་རེ་ཤེས་རབ་ཅན་གྱིས་དབུལ། །ཞེས་པས་རྒྱལ་སྲིད་སྣ་བདུན།
དེ་ཡང་སྒྲོན་གསལ་ལས་ནི། ཨིནྡྲ་ནཱི་ལ་དང་པདྨ་རཱ་ག་དང་། བཻ་ཌཱུརྱ་དང་། མར་
གད་དང་རྡོ་རྗེ་རིན་ཆེན་དང་། མུ་ཏིག་དང་། བྱི་རུ་སྟེ་བདུན་ནམ། ཡང་ན་བུད་
མེད༑ སྐྱེས་པ། འཁོར་ལོ། རལ་གྲི། ནོར་བུ། གླང་པོ། རྟ་རྣམས་སུ་བཤད་དོ། །
བདག་པོའི་ཕྱག་རྒྱུར་མཉམ་བཞག་ལ། །སངས་རྒྱས་དཀྱིལ་འཁོར་དབུས་དག་
དུ༑ ༑འདོད་ཆགས་ཅན་བློས་སངས་རྒྱས་ལ། །རེག་བྱའི་སྦྱོར་བ་དབུལ་བར་བྱ།།
ཞེས་པས་སྙོམས་འཇུག་གི་མཆོད་པ་སྟེ་དེ་ཡང་དབུས་སུ་ཞེས་པས། རང་གཙོ་བོ་
ལས་བྱེ་ནས་མཆོད་པ་འབུལ་བ་ལྟར་ནའང་། མཆོད་པ་འདིའི་དུས་སུ་མདུན་
བསྐྱེད་ཀྱི་དབུས་སུ་ཕྱིན་པར་མོས་དགོས་སོ། །བླ་མ་དེ་བཞིན་གཤེགས་པ་ནི། །
བདག་གི་ལུས་དང་བཤང་གཅིས་མཆོད། །ཅེས་པས་ལུས་འབུལ་བ་དང་ནང་
མཆོད་བསྟན་ལ། མིག་བཟང་བརྟན་པའི་བློ་ལྡན་པས། ཁུ་བ་བླངས་ནས་བཟའ་
བར་བྱ། །འདི་ནི་སྔགས་རྣམས་ཐམས་ཅད་ཀྱི། །སྐུ་གསུང་ཐུགས་གི་མཆོད་པ་
སྟེ༑ ༑ཡེ་ཤེས་རྡོ་རྗེ་ཅན་ཀུན་གྱི། །གསང་སྔགས་དངོས་གྲུབ་འགྲུབ་པར་བྱེད། །
ཅེས་པས་རང་ཡབ་ཡུམ་སྙོམས་འཇུག་བྱས་པའི་བྱང་སེམས་ཐོབ་པར་བསྟོན་པའི་
-362-



གསང་འདུས་འཇམ་རྡོར་གྱི་མཆོད་ཕྲེང་འདོད་དགུའི་མཆོད་སྤྲིན། །
བདུད་རྩིས་མཆོད་པ་དངོས་བསམ། དེའི་མོས་པ་བྱེད་པར་འདུས་པ་སྔ་མ་རྣམས་
བཞེད་པ་ཉིད་བསྟན་ཏོ། །དེས་ན་ཕྱིས་ཀྱི་མཁས་པར་གྲགས་པ་གང་དག མཆོད་
པ་འདི་ནན་གྱིས་འགོག་པ་ནི། སྒྲོན་གསལ་དུ་རྒྱུད་ཚིག་འདི་དངོས་སུ་གསང་
དབང་བསྐུར་བ་ལ་སྦྱར་བས་འཁྲུལ་གཞི་བྱས་པར་ཟད་ཀྱི། རྩ་འགྲེལ་གཉིས་
ཀས་མཆོད་པར་བཤད་པ་དང་། ལུགས་འདིའི་རྒྱུད་འགྲེལ་མཁན་པོ་རྒྱལ་བས་
བྱིན་གྱི་བླ་ན་མེད་པའི་མཆོད་པར་བཤད་པ་དང་། དྲི་མེད་སྦས་པས་ཀྱང་
། དེ་
མཚུངས་སུ་བཤད་པའི་ལུང་དང་། སློབ་མ་དབང་བསྐུར་བའི་ཚེ། བྱང་སེམས་
དབྱུང་དུ་རུང་ན་རྒྱལ་བ་མཆོད་ནས་ཚོགས་གཉིས་མྱུར་དུ་སྒྲུབ་པའི་ཐབས་མཁས་
ཁྱད་པར་ཅན་གྱི་ཚེ་ཡང་རུང་དགོས་ཤིང་། རྒྱུད་ཀྱི་རྡོ་རྗེའི་ཚིག་གཅིག་གིས་དོན་
དུ་མ་སྟོན་པར་གྲུབ་པའི་རིགས་པ་དང་། ཁས་བླངས་པ་དང་འགལ་བའོ། །བཞི་
པ་ནི། བདག་གི་བ་སྤུའི་བུ་ག་ནས། །ཅེས་སོགས་ཀྱི་དོན༑ ཀུན་བཟང་དུ། པད་
ནང་ རང་ སྙིང་ ས་བོན་འོད་རྣམས་ ཀྱིས། །གཟུགས་ལ་ སོགས་ པ་ ཐམས་ ཅད་
བཀུག་ནས་ནི། །ཡང་དག་བྱང་ཆུབ་ཡིད་ཀྱི་ངོ་བོ་ལ། །འོད་ཀྱི་དཀྱིལ་འཁོར་དག་
ཏུ་བསྒོམ་པར་བྱ། །ཤེས་རབ་བ་སྤུ་རེ་རེ་ལས་བྱུང་བའི། །འོད་ཟེར་རྣམ་པ་སྣ་
ཚོགས་རྒྱ་ཆེན་གྱི། །མ་ལུས་ནམ་མཁའི་གཏོས་ནི་ཀུན་ཏུ་ཁྱབ། །དེ་ལས་བློ་དང་
ལྡན་པས་རབ་ཏུ་སྤྲོ། །འོད་ཀྱི་སྒོ་ལས་ངེས་པར་བྱུང་པ་ཡིས། །ཡན་ལག་དྲི་མེད་
རྒྱན་ཀུན་གྱིས་ལེགས་བརྒྱན། །མེ་ལོང་པི་ཝཾ་དྲི་དང་རོ་ཡི་སྣོད། །གོས་དང་ཆོས་
ཀྱི་འབྱུང་གནས་ ལ་སོགས་པ། །རིམ་པར་མཚན་པས་རྣམ་པར་སྒེག་བཅས་
ཤིང་༑ ༑རོལ་པ་དམ་པའི་ཕྱག་རྒྱ་རྣམས་དང་ནི། འོད་ཀྱི་སྣང་བས་སྤྲུལ་པ་སྣ་
ཚོགས་པའི། མཆོད་པའི་སྤྲིན་གྱིས་བཀོད་པ་ཀུན་ཏུ་འཕྲོ། །དངོས་ཀུན་སྒྱུ་མ་ལྟ་
-363-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
བུར་སོ་སོར་ནི། །ཡང་དག་རིག་ཅིང་འཇིག་རྟེན་ལྟ་མཁས་པ། །རྟོག་པ་ཀུན་ལས་
ངེས་པར་གྲོལ་གྱུར་ཅིང་། །མཆོག་ཏུ་བདེ་བ་བསྐྱེད་པར་བྱེད་པའི་རྒྱུ། །
གཟུགས་ལ་སོགས་པའི་ལྷ་མོ་རྣམས་དང་ནི། །དེ་བཞིན་ཕྱི་ཡི་དྲི་སོགས་ཐམས་
ཅད་ཀྱི། །ཀུན་ནས་རྒྱལ་བའི་དབང་པོ་མཉེས་བྱ་ཞིང་། །ཐ་དད་ཀུན་ཏུ་རྟོགས་
ལས་ངེས་གྲོལ་བྱ། །ཞེས་པའི་སྐྱེད་པར་བྱེད་པའི་རྒྱུ། ཞེས་པ་ཡན་ཆད་ཀྱིས། རྒྱུ་
དང་༑ རྣམ་པ་དང་། འཛིན་སྟངས་དང་། བྱེད་ལས་རྣམས་རྒྱས་པར་བཤད་ཅིང་།
ཚིགས་བཅད་ཐ་མས་དོན་བསྡུ་བསྟན་པའི་དོན། ཀུན་ཏུ་བཟང་མོར་ལག་ལེན་དུ་
གྲིལ་པ་མངོན་རྟོགས་སུ་བཤད་པ་ལྟ་བུ་ནི་མཆོད་པའི་ཚུལ་ལོ། །དེ་ལྟར་ན་
མཆོད་པ་འབུལ་བ་ལ་སྦྱོར་དངོས་འཇུག་གསུམ་མོ། །
དང༌ པོ་ནི། དཀྱིལ་འཁོར་ གྱི་ མཐའ་ བ་བྱུང་ད ང་དྲི་བཟང་ གིས་
བྱུགས་ཤིང་ གཙང་ བར་ བྱས་ ཏེ། །སྟེགས་ རིན་ པོ་ ཆེ འམ། ཤིང་ ངམ་ རས་ ལ་
སོགས་པ་ཡིད་དུ་འོང་བའི་སྟེང་དུ། སྣོད་ཐོད་པའམ། རིན་པོ་ཆེ་ལ་སོགས་པའི་
ནང་དུ། རྫས་ཆུ་བཞིའམ། བསང་གཏོར་མཆོད་ཡོན་ནས་གཏོར་བས་འགྲུབ་པས་
གསུམ་དང་། ཉེར་སྤྱོད་རོལ་མོ་དང་བཅས་པ། འདོད་ཡོན་ལྔའམ་དྲུག རིན་ཆེན་
སྣ་བདུན། གོས་ཟུང་རྒྱན་ཕྲེང་ལ་སོགས་པ་ཅི་འབྱོར་པ་གཡོ་དང་སྒྱུ་མེད་པ།
གཙང་ཞིང་དྲི་མ་དང་བྲལ་བ། བཀོད་པ་གཡས་བསྐོར་དུ་བྱས་པའི་སྒོ་ནས་མཛེས་
ཤིང་ཡིད་འཕྲོག་ པ་ལེགས་པར་བཤམས་པ་རྣམས། སྒྲུབ་ཐབས་སུ་བཤད་པ་
བཞིན་ལེགས་པར་བྱིན་གྱིས་བརླབས་ཤིང་ལྷ་མོ་སྤྲུལ་ནས་མཆོད་པར་གྱུར་ཞེས་
པའི་བར་ཡང་སྒྲུབ་ཐབས་ཇི་བཞིན་དུ་བྱའོ། གཉིས་པ་ལ། མཆོད་བསྟོད་བཟླས་
པ་གསུམ་མོ། དང་པོ་ལ་ཕྱི་དང་། ནང་དང་། གསང་བ་དང་། བླ་ན་མེད་པ་དང་།
-364-



གསང་འདུས་འཇམ་རྡོར་གྱི་མཆོད་ཕྲེང་འདོད་དགུའི་མཆོད་སྤྲིན།
ཉེར་མཁོའི་མཆོད་པའོ། དང་པོ་ལ་ཆུ་དང་། ཉེར་སྤྱོད་སོགས་དང་། འདོད་ཡོན་
དང་། རིན་ཆེན་སྣ་བདུན། བཀྲ་ཤིས་ཀྱི་ཡོ་བྱད་དོ། །དང་པོ་ནི། ཚིགས་བཅད་
རྣམས་ཀྱི་དུས་སུ་ཐལ་མོ་སྙིང་ཁར་སྦྱར་ཞིང་། སྔགས་རྣམས་ཀྱི་ཐོག་མའི་ཚེ་པད་
སྐོར་སྔོན་དུ་འགྲོ་བས་རང་མིང་གི་ཚེ་རང་རང་གི་ཕྱག་རྒྱ་དང་། མཐར་ལག་པ་
གཉིས་སྙིང་ཁར་སྣོལ་ཏེ་གཡས་ནང་དུ་ཡོད་པའི་སེ་གོལ་གྱི་སྒོ་ནས་ཁ་ཕྱིར་
བསྟན་ཏེ་སྤྲོས་ནས་འབུལ་བ་དང་། གཡས་ཕྱི་རོལ་ཏུ་ཡོད་པའི་སྒོ་ནས་རྡོ་རྗེ་བསྡུ་
བའི་ཕྱག་རྒྱ་སེ་གོལ་དང་བཅས་པས་ནང་དུ་བསྡུད་པའི་མོས་པ་དང་། ལག་ལེན་
ཀུན་ལ་བྱས་ལ། །དག་ཅིང་དྲི་མེད་ཡིད་འོང་བའི། །སྔགས་ཀྱི་ཡོན་ཆབ་མཆོག་
འདི་དག །བདག་གིས་དད་པས་འབུལ་ལགས་ཀྱི། །བཞེས་ནས་བདག་ལ་
བཀའ་དྲིན་བསྩོལ། །ཨོཾ་ཨཱཏྲི་པྲ་བ་ར་ས་ཏ་ཀ་རཾ་ཨདྷཾ་པྲ་ཏཱིཙྪ་ཧཱུྃ་སྭཱཧཱ། ཞེས་པས་
མཆོད་ཡོན་ཏེ། དེའི་ཕྱག་རྒྱ་ནི་རྡོ་རྗེ་ཐལ་མོ་ཁ་གྱེན་དུ་ཕྱེའོ། །དེ་བཞིན་དུ་མཆོད་
ཡོན་གྱི་གནས་སུ་ཞབས་བསིལ། ཞལ་བསིལ་བསང་གཏོར་རྣམས་དང༌། ཨགྣི་
གྱི་གནས་སུ་པཱ་ཏྱཾ། ཨཉྩམཱ་ཎཾ། པྲ་ཀ་ཎཾ། རྣམས་བཅུག་པ་སྟེ། ཕྱག་རྒྱ་རིམ་པ་
བཞིན༑ གཡས་པའི་རྡོ་རྗེ་ཁུ་ཚུར་ཁ་འོག་ཏུ་ཕྱོགས་པའི་མཐེབ་མཛུབ་ཀྱི་སྐམ་
པས་མེ་ཏོག་བླངས་ཏེ་གྱེན་དུ་ཕྱེ་ནས་མཛུབ་མོ་ནས་རིམ་གྱིས་དགྲོལ་བ་དང༌།
སྟེང་དུ་ཕྱོགས་པས་དེ་བཞིན་དུ་བླངས་ནས་འོག་ཏུ་ཕྱོགས་པས་མཐེའུ་ཆུང་ནས་
རིམ་གྱིས་དགྲོལ་བ་དང་། ཁུ་ཚུར་དེས་ཀུ་ཤས་ཆུ་བླངས་ཏེ་སྐུ་ལ་འཐོར་བའི་ཚུལ་
བྱ་བ་རྣམས་སོ། །ཡང་ན། བསིལ་ཞིང་དྲི་ཞིམ་དལ་འབབ་ལྷ་ཡི་ཆུ། །པད་དཀར་
འབྲས་བུས་བརྒྱན་པ་ཡིད་ཀྱི་གཉེན། །ཟག་མེད་རྒྱལ་བའི་ལོངས་སྤྱོད་མཆོད་
ཡོན་འདི། །འཇམ་པའི་རྡོ་རྗེ་དགྱེས་པ་བསྐྱེད་ཕྱིར་དབུལ། །ཞེས་པ་ཆུ་ལྷག་མ་
-365-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
གསུམ་ལའང་འདོན་པ་སྤོའོ། །
གཉིས་པ་ནི། བཤད་རྒྱུད་རྡོར་ཕྲེང་ནས་འབྱུང་པའི་ཚིགས་བཅད། །
ལྷ་ཡི་མེ་ཏོག་དམ་པ་འདི། །དཀྱིལ་འཁོར་མཆོད་པ་བགྱིད་པར་འཚལ། །ཐུགས་
ནི་བརྩེ་བས་ཉེར་དགོངས་ནས། །མགོན་པོས་མཆོད་པ་འདི་བཞེས་ཅིག །
ཅེས་པའམ། གདོང་དྲུག་གི་རྒྱུད་ལས། འཛམ་བུ་གླིང་དང་གླིང་གཞན་ན། །མེ་
ཏོག་ཚོགས་ཀྱིས་བཀང་བ་ཡང་། །སྟོང་གསུམ་ལ་སོགས་དེ་བཞིན་སྟེ། །བཅོམ་
ལྡན་འཁོར་དང་བཅས་ལ་འབུལ། །ཅེས་པའམ། ཀུན་བཟང་གི་ཚིགས་བཅད་
གོང་དུ་དྲངས་པའི་དོན་བསྡུ་ན། ཐབས་ཤེས་འོད་ཀྱིས་བསྡུས་ཤིང་སྤྲོས་ལས་
བྱུང་༑ ༑ཟག་མེད་བདེ་སྟོང་སྒྱུ་མའི་རང་བཞིན་ཅན། །རབ་མཛེས་ལྷ་མོས་བཟུང་
བའི་ལྷ་རྫས་མཆོག །མཁའ་ཁྱབ་མེ་ཏོག་དམ་པས་མཉེས་གྱུར་ཅིག ཨོཾ་ཨཱ་
མ་ྗབཛྲ། བཛྲ་དྷིཀ ཛི་ན་ཛིཀ རཏྣ་དྷིཀ་སོགས་ནས། བིགྷན་ཀྲྀ་ཏ་པུབྦེ་ཏཱིཙྪ་ཧཱུྃ་
སྭཱ་ཧཱ། ཞེས་པའམ། སྤྲོ་ན་མཚན་སྔགས་རེ་རེ་ལ་མགོར་ཨོཾ་ཨཱཝ་དང་། མཇུག་ཏུ་
པུཎྜེ་ སོགས་སྦྱར་ཏེ། བསྡུ་ན་ཚོགས་ཞིང་གི་སྐབས་བཞིན་ནོ། །དེ་བཞིན་དུ་མེ་
ཏོག་གི་གནས་སུ། བདུག་སྤོས། སྣང་གསལ། དྲི་མཆོག ཞལ་ཟས་ཏེ་ཉེར་སྤྱོད་
ལྔ་དང་། རོལ་མོ་སྦྱར་ཞིང་། པུཊྚེའི་གནས་སུ། དྷུ་པེ། །ཨཱ་ལོ་ཀེ །གནྡྷེ། ནེ་ཝི་ཏེ།
ཤརྡ་རྣམས་སྦྱར། ཉེར་སྤྱོད་ལྔའི་ཕྱག་རྒྱ་ནི་སྤྱི་དང་མཐུན་ནོ། །གསུམ་པ་ནི།
ཐབས་ཀྱི་འདོད་ཡོན་སོ་སོར་འབུལ་ན། སྔར་གྱི་རྒྱུད་ཚིག་གོང་དུ་བཤད་པ་
བཞིན་འདོན་པ་སྤོས་ཏེ་འབུལ་བའམ། འགྱུར་ཅུང་ཟད་བཅོས་ཏེ། གཟུགས་ལ་
རྣམ་གསུམ་ཤེས་བྱ་སྟེ། །དེ་ཉིད་བཅོམ་ལྡན་སྣ་ཚོགས་པ། །སངས་རྒྱས་རྣམ་པར་
སྣང་མཛད་གཞི། །ལྷ་རྣམས་སྤྱན་ལ་དབུལ་བར་བྱ། །དེ་བཞིན་སྒྲ་ལ། དེ་ཉིད།
-366-



གསང་འདུས་འཇམ་རྡོར་གྱི་མཆོད་ཕྲེང་འདོད་དགུའི་མཆོད་སྤྲིན།
སངས་རྒྱས་མི་སྐྱོད་རྡོ་རྗེ་གཙོ། །ལྷ་རྣམས་སྙན་ལ། དྲི་ལ། དེ་ཉིད། སངས་རྒྱས་
རིན་ ཆེན་ འབྱུང་ གནས་ གཙོ། །ལྷ་ རྣམས་ ཤངས་ ལ། རོ་ ལ། དེ་ ཉིད། འདོད་
ཆགས་ ཆོས་ ཀྱི་ འབྱུང་ གནས་ གཙོ། །ལྷ་ རྣམས་ ལྗགས་ ལ། རེག་ ལ། དེ་ཉིད།
སངས་ རྒྱས་ ཐོགས་མེད་རྡོ་ རྗེ་ འཛིན། །ལྷ་རྣམས་ ལུས་ ལ། ཆོས་ལ། དེ་ཉིད།
སངས་ རྒྱས་ ཁྱབ་བདག་རྡོ་ རྗེ་ འཛིན། །ལྷ་ རྣམས་ ཡིད་ ལ། ཞེས་ པ་ གཟུགས་
སོགས་ཐབས་རིགས་དྲུག་གི་ངོ་བོར་བྱས་ནས་འབུལ་ཞིང་། ཤེས་ལ་སྦྱར་བ་ནི།
བཤད་རྒྱུད་རྡོ་རྗེ་ཕྲེང་བ་ལས། ཕྱག་རྒྱའི་རྣམ་པ་སྔོན་པོ་སོགས། །དེ་བཞིན་
གཟུགས་ལ་དབྱེ་བ་གསུམ།། གཟུགས་ཀྱི་རྡོ་རྗེ་མར་བཀུག་ནས། །ས་སྙིང་ལ་ནི་
དབུལ་བར་བྱ། །དེ་བཞིན་དུ། ཡང་དག་གླུ་དང་བརྗོད་བྲལ་དབྱངས། །དེ་བཞིན་
སྒྲ་ལ། སྒྲ་ཡི། ཕྱག་རྡོར། ག་བུར་ ཨ་ཀར་ ཛ་ཏི་སོགས། །དེ་བཞིན་དྲི། དྲི་ཡི།
ནམ་སྙིང་། འོ་བྱེད་པ་དང་འཇིབ་པ་དང་། །རོ་དྲུག་དེ་བཞིན་དབྱེ། རོ་ཡི། འཇིག་
རྟེན་དབང་ཕྱུག་ལ་ནི་དབུལ། །རྡོ་རྗེ་པད་མ་ཡང་དག་སྦྱོར། །འོ་དང་འཁྱུད་པ་
དབྱེ་བ་གསུམ། །རེག་བྱའི། སྒྲིབ་སེལ་ལ་ནི། ཞེས་དང་། ཕྱི་ཡི་ཆོས་རྣམས་འདི་
དག་ཀུན། །བཏགས་པ་དང་ནི་མ་བཏགས་པ། །ཆོས་དབྱིངས་རྡོ་ རྗེ་ཡང་དག་
བཀུག །འཇམ་དཔལ་རྡོ་རྗེ་ལ་ནི་དབུལ། །ཞེས་པ་རྣམས་ལས། ཐབས་ཀྱི་དྲུག་
ལ༑ ཨུ་པཱ་ ཡ། རཱུ་པ། ཤརྡ། གནྟ། ར་ ས། པན། དྷརྨ་དྷཱ་ཏུ་དང་། ཤེས་ རབ་ ཀྱི་
དྲུག་ ལ། པྲཛྙཱ་ རྭ་ པ་ སོགས་ སྦྱར་ཏེ། སོ་ སོར་ དབུལ་ ཞིང་། བསྡུ་ན། ལོ་ཆེན་
སྐྱབས་ མཆོག་ མཚན་ ཅན་ གྱིས། །གཟུགས་ ལ་ རྣམ་ གསུམ་ ཤེས་ བྱས་ ནས།།
མཆོག་འགྱུར་དེ་བཞིན་གཤེགས་རིགས་ཀྱི། །ཐབས་དང་ཤེས་རབ་རང་བཞིན་
དུ༑ ༑གྱུར་པས་དེ་བཞིན་གཤེགས་རིགས་མཆོད། །དེ་བཞིན་དུ་སྒྲ་སོགས་སྦྱར་
-367-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ནས་༑ དེ་བཞིན་གཤེགས་ རིགས་ ཀྱི་ གནས་སུ། རྡོ་རྗེ་རིགས་ཀྱི་ནི། རིན་ཆེན།
པདྨའི། ལས་ཀྱི་རིགས་ཀྱི་ནི། ཅེས་དང་། རིགས་རྣམས་མཆོད། ཅེས་སྦྱར་ནས་
མཛད་པ་ལྟར་བྱ་ཞིང་། ཆོས་ལ་མ་སྦྱར་བ་འཕགས་ལུགས་ཀྱི་དབང་དུ་མཛད་པ་
ལྟར་ཡིན་ལ། འདིར། ཆོས་ལ་རྣམ་གསུམ་ཤེས་ བྱས་ནས། །མཆོག་གྱུར་རྡོར་
སེམས་ རིགས་ ཀྱི་ ནི། །ཐབས་ དང་ ཤེས་ རབ་ རང་བཞིན་དུ། །གྱུར་པས་རྡོར་
སེམས་ རིགས་རྣམས་མཆོད། །ཅེས་སྦྱར་རོ། །ཡང་ན་ཀུན་བཟང་གི་དོན། ཉེར་
སྤྱོད་དུ་བཤད་པའི་རྐང་པ་གསུམ་པ་ལ། རྣམ་གསུམ་རྣམ་སྣང་གཟུགས་ཀྱི་རྡོ་
རྗེའི་དངོས། །ཞེས་དང་། མི་སྐྱོད་སྒྲའི། རིན་འབྱུང་དྲིའི། དཔག་མེད་རོ་ཡི། དོན་
གྲུབ་རེག་བྱའི། རྡོར་སེམས་ཆོས་དབྱིངས་རྡོ་ རྗེའི་དངོས། །ཞེས་དང་། རྐང་པ་
བཞི་པ་ལ། མཁའ་ཁྱབ་གཟུགས་ཀྱི་མཆོད་པས་མཉེས་གྱུར་ཅིག །ཅེས་སོགས་
སྦྱར་རོ། །དེ་དྲུག་གི་ཕྱག་རྒྱ་ནི། རྡོ་རྗེ་ཐལ་མོ་མཉམ་པར་གཅེར་བ་མེ་ལོང་གི་
ཕྱག་རྒྱ་དང༌། པི་ཝང་བརྡུང་བའི་ཚུལ་དང་། རེང་བུ་འབུལ་བའི་ཚུལ་དང་། ཞལ་
ཟས་ཀྱི་ཕྱག་རྒྱ་དང་། ན་བཟའ་འབུལ་བའི་ཚུལ་དང་། མཐེའུ་ཆུང་གཉིས་ཐུར་དུ་
ཕྱོགས་པར་རྩེ་སྤྲད། མིང་མེད་དང་། གུང་མོ་ཕན་ཚུན་དུ་མཉམ་པར་བསྣོལ།
མཐེ་བོང་དང་མཛུབ་མོ་རྩེ་སྤྱད་ནས་སོ་སོར་བརྐྱང་པ་ཆོས་འབྱུང་གི་ཕྱག་རྒྱ་
རྣམས་སོ། །
བཞི་པ་ནི། བསྡུ་ན། ཞིང་འདི་རིན་ཆེན་ཞེས་སོགས་སྔར་གྱི་རྒྱུད་ཚིག་
གི་འཇུག་ཏུ། སཔྟ་ རཏྣ་སྦྱར། སྤྲོ་ན། ཞིང་འདི། འཁོར་ལོ། ནོར་བུ། བཙུན་མོ།
བློན་པོ། རྟ་མཆོག དམག་དཔོན་རིན་ཆེན་གྱིས། ཞེས་སྦྱར་བ་རེ་རེའི་མཐར།
ཙཀྲ་༑ མ་ཎི། སྦི། པུ་རུ་ཥ ཧསྟི། ཨ་ཤྭ། ཁད་ རཏྟཱ། ཞེས་ སྦྱར། རྐང་པ་བཞི་པ་
-368-



གསང་འདུས་འཇམ་རྡོར་གྱི་མཆོད་ཕྲེང་འདོད་དགུའི་མཆོད་སྤྲིན།
ལ༑ ཉིན་རེ་བདག་གིས་དབུལ་བར་བགྱི། །ཞེས་སྦྱར་ན་བདེའོ། །ཡང་ན། སྐལ་
བཟང་སྐྱེ་དགུའི་དབང་ཕྱུག་ས་ཡི་བདག །སྟོབས་ལྡན་འཁོར་ལོས་སྒྱུར་རྒྱལ་དགེ་
བའི་ནོར། །ཕ་རོལ་སྟོབས་འཇོམས་འཁོར་ལོ་རིན་པོ་ཆེ། །ཕུལ་བས་ཆོས་ཀྱི་
རྒྱལ་སྲིད་ཐོབ་པར་ཤོག །ཅེས་དང་། རྐང་པ་དང་པོ་གཉིས་ལ་སྦྱར་ནས། དབང་
གི་རྒྱལ་པོ་ནོར་བུ་རིན་པོ་ཆེ། །ཕུལ་བས་ཆོས་ལྡན་རེ་བ་ཀུན་འགྲུབ་ཤོག །ཟག་
མེད་བདེ་སྟེར་བཙུན་མོ་རིན་པོ་ཆེ། །ཕུལ་བས་མི་འགྱུར་བདེ་ལ་རོལ་བར་ཤོག །
རྒྱལ་སྲིད་ཁུར་འཛིན་བློན་པོ་རིན་པོ་ཆེ། །ཕུལ་བས་རྒྱལ་བའི་དགོངས་པ་བསྐོང་
འགྱུར་ཅིག །རྒྱལ་སྲིད་རྒྱན་མཆོག་གླང་པོ་རིན་པོ་ཆེ། །ཕུལ་བས་ཐེག་
མཆོག་བཞོན་པས་བསྒྲོད་པར་ཤོག །བཞོན་པ་ཟླ་མེད་རྟ་མཆོག་རིན་པོ་ཆེ། །
ཕུལ་བས་རྫུ་འཕྲུལ་མཆོག་གི་ཤུགས་ལྡན་ཤོག །སྐྱེ་དགུའི་མར་གྱུར་ཁྱིམ་བདག་
རིན་པོ་ཆེ། །ཕུལ་བས་གསུང་རབ་མཛོད་ཀུན་འཛིན་པར་ཤོག །ཅེས་སྦྱར་ལ།
འདི་ལ་ནི་བདུན་པའི་སྔགས་གྲོ་ཧ་པ་ཏི་རནྟའོ། །དེ་བདུན་གྱི་ཕྱག་རྒྱ་ནི། །རྡོ་རྗེ་
ཐལ་མོ་རྒྱབ་སྦྱར་ནས་སོར་མོ་རྣམས་བསྣོལ་བ་དང་། ཐལ་མོ་གཉིས་ཁ་ཕྱིར་
ཕྱོགས་པའི་མཐེབ་མཛུབ་གདུབ་བུ་ལྟར་བྱས་པའི་སོར་མོ་བཞི་སྦྱར། གུང་མོ་
གཉིས་རྩེ་སྤྲད་པའི་རྒྱབ་དུ་སོར་མོ་ལྷག་མ་མེ་རི་ལྟར་གདེངས་པ་དང་། ཐལ་མོ་
གཉིས་ཁ་སྦྱར། མཐེལ་བོང་གཉིས་རྩེ་སྤྲད་དེ་ནང་དུ་བཀུག མཛུབ་མོ་གཉིས་
གུང་ མོ་སོ་སོའི་རྒྱབ་དུ་ ཁ་ སྦྱར་བ་དང་། ཐལ་མོ་སྦྱར་བའི་ གུང་མོ་གཉིས་
གཤིབས་སྟེ་བགྲེང་། སོར་མོ་གཞན་རྣམས་ཕན་ཚུན་མཉམ་པར་བསྣོལ་བ་དང་།
གཡོན་པའི་ལག་མཐིལ་དུ་གཡས་པའི་གྲུ་མོ་བཞག་སྟེ། རྡོ་རྗེ་ཐལ་མོ་དམ་པོར་
སྦྱར་བ་ཁ་ནང་བཀུག་པ་དང༌། ཐལ་མོ་སྦྱར་བའི་མཐེ་བོང་གཉིས་རྣ་བ་ལྟར་
-369-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
འགྲེང་པའི་མཛུབ་མོ་གཉིས་བསྣོལ། གཞན་རྣམས་བཤིབས་ཏེ་བརྐྱང་པ་དང་།
ཐལ་མོ་ཁོང་སྟོང་དུ་སྦྱར་བ་ནམ་མཁའ་མཛོད་ཀྱི་ཕྱག་རྒྱ་རྣམས་ཡིན་ལ། སྔ་མ་
རྣམས་ལྟར་བདུན་པ་དམག་དཔོན་དུ་བྱེད་ན་རལ་གྲི་ཤུབས་ནས་འབྱིན་པའི་ཚུལ་
དུ༑ གཡས་པའི་རྡོ་རྗེ་ཁུ་ཚུར་ལས་གུང་མཛུབ་གཉིས་བགྲེང། གཡོན་པའི་ནང་
ནས་དྲངས་པའོ། །དེ་བཞིན་དུ་ཡོ་ག་ནས་འབྱུང་བའི། བདེ་བར་གཤེགས་པ་
ཐམས་ཅད་ལ། །ཞེས་སོགས་དང། མདོ་སྡེ་མངོན་འབྱུང་ནས་གསུང་པའི།
གསེར་ལས་ལེགས་བྱས་སོགས་ཀྱིས་འབུལ་ནའང་རུང་ངོ༌། །ལྔ་པ་ནི། བསྡུ་ན།
ལྷ་ཡི་དབང་པོ་ལྷ་མིན་གཡུལ་རྒྱལ་ནས། །བཀྲ་ཤིས་ལྷ་མོ་བརྒྱད་ཀྱིས་མཆོད་པ་
ལྟར་༑ ༑རྒྱལ་བ་རྣམས་དང་དཀྱིལ་འཁོར་ལྷ་ཚོགས་ལ། །བཀྲ་ཤིས་རྫས་བརྒྱད་
དག་གིས་མཆོད་པར་བགྱི། །ཨཊྚ་དྲ་བྱེ་མཾ་ག་ལ། ཞེས་དང་། རྟགས་བརྒྱད་དག་
གིས་མཆོད་པར་བགྱི། །ཨཀྵ་ཧེ་ཏུ་མཾ་ག་ལ། ཞེས་སྦྱར། འབྲིང་དུ་ན། དྲི་མེད་
ཆོས་ཀུན་གསལ་བའི་མེ་ལོང་དང་། །གཡས་འཁྱིལ་ཆོས་སྒྲ་སྙན་པར་སྒྲོག་པའི་
དུང་༑ །ཉོན་མོངས་དུག་ གསུམ་ འཛོམས་པའི་ གྷི་ཧང་ དང༌། །སྟོང་ གསུམ་ རྩི་
བཅུད་ཀུན་གྱི་སྙིང་པོ་ཞོ། །ཆོས་ཀུན་དབང་དུ་བསྡུད་པའི་ལི་ཁྲི་དང་། །རྡོ་རྗེ་
སེམས་དཔའི་ཚེ་འཕེལ་དུར་བའི་རྩྭ། །རྒྱུ་རྐྱེན་འབྲས་བུར་བསྡུད་པའི་བིལ་བ་
དང་༑ ༑བགེགས་ཀྱི་བར་ཆད་ཀུན་འཛོམས་ཡུངས་དཀར་ཏེ། །རྒྱལ་བས་བྱིན་
གྱིས་བརླབས་པའི་བཀྲ་ཤིས་རྫས། །རྣམ་བརྒྱད་ཕུལ་བས་ཕྱོགས་ཀུན་བཀྲ་ཤིས་
ཤོག །ཅེས་དང་། འོད་བཟང་འབར་བ་དཔལ་གྱི་བེའུ། །སྤྲུལ་བའི་འཁོར་ལོ་སྣ་
ཚོགས་འཆང་། །དཔལ་ལྡན་པདྨ་གར་གྱི་བདག །ཆོས་ཀྱི་རྒྱལ་མཚན་ལེགས་
པར་འཛུག །བུམ་པ་བཟང་པོ་ཆེ་བའི་མཆོག ཁྱབ་བདག་ཆེན་པོ་རིན་ཅེན་
-370-



གསང་འདུས་འཇམ་རྡོར་གྱི་མཆོད་ཕྲེང་འདོད་དགུའི་མཆོད་སྤྲིན།
གདུགས༑ ༑ཆོས་ཀྱི་དུང་སྟེ་སྒྲ་ཆེན་ལྡན། ཡེ་ཤེས་མིག་གཅིག་དྲི་མ་མེད། །དེ་
ལྟར་ཟག་མེད་བདེ་བའི་དངོས། །ལྷ་ཡི་དགའ་ཚལ་མཛེས་བྱེད་པའི། །བཀྲ་ཤིས་
རྟགས་བཟང་བརྒྱད་རྣམས་ཀྱི། །མཆོད་པས་དགེ་ལེགས་ཆེར་རྒྱས་ཤོག །
ཅེས་བྱའོ། །སྤྲོ་ན་མེ་ལོང་ཡེ་ཤེས་ཆེན་པོ་རྒྱ་མཚོ་ཡི། །ཞེས་སོགས་ཀྱི་ཚིགས་
བཅད་བརྒྱད་ཀྱི། བཀྲ་ཤིས་ཅེས་པ་མཆོད་པས་ཞེས་པར་བསྒྱུར་ཞིང་། ཇི་ལྟར་
སྔོན་གྱི་སངས་རྒྱས་ལ། །ཞེས་སོགས་ཀྱིས་དབུལ་ཞིང་། སྔགས་རེ་རེ་ལ་སྦྱོར་ན།
མེ་ལོང་ལ། ཨཱ་དན། ཞོ་ལ། ད་དྷི། གི ཧཾ་དང་། དུར་བ་དང་། བིལ་བ་རྣམས་ཀྱི་
དེ་ཉིད་དོ། །བིག་ཝརྟ་འབྲིང་པོ་ན། གི་ཧཾ་ལ་གོ་རོ་ཙ་ན་བཤད་པའང་ཡོད་དོ། །
དུང་ལ་ཤདྨ། ལི་ཁྲི་ལའང་དི་ཉིད་དོ། །ཡུངས་དཀར་ལ། སནྟ་པ་རྣམས་དང་།
དཔལ་བེ་ལ། ཤྲཱི་ཝཏྤ་ལ། འཁོར་ལོ་ལ་ཙ་ཀྲ པདྨ་ལ་དེ་ཉིད། རྒྱལ་མཚན་ལ་དྷུ་
ཚ་༑ བུམ་པ་བཟང་པོ་ལ། བྷ་དྲ་གྷ་ཊ། གདུགས་ལ་ཙྪ་ཏ། དུང་ལ་ཤཾ་ཁ། གསེར་
ཉ་ལ་སུ་བཎ་མཏཱཡ་རྣམས་ལ་མཾ་ག་ལ་དང་སྦྱར་རོ། །གཉིས་པ་ནང་གི་མཆོད་པ་
ནི༑ བདུད་རྩི་ལྔའི་རིལ་བུ་སྦྱར་བ་དངོས་སུ་ཡོད་ན་ལེགས། མེད་ན་མོས་ནས་
བྱིན་གྱིས་བརླབས་པའི་དབུས་ནས་གཡོན་པའི་མཐེབ་སྲིན་གྱིས་གཡས་བསྐོར་དུ་
ལན་གསུམ་དཀྲུགས་ནས་བླངས་ཏེ། ཁ་གྱེན་དུ་ཕྱོགས་པས་སྨིན་འཚམས་ཡན་
ཆད་དུ་གཏོར་ཏེ། ཨོཾ་ཨཱཧཱུྃ། ཕྱོགས་བཅུ་དུས་གསུམ་གྱི་དེ་བཞིན་གཤེགས་པ་
ཐམས་ཅད་ཀྱི་སྐུ་གསུང་ཐུགས་ཡོན་ཏན་འཕྲིན་ལས་ཐམས་ཅད་གཅིག་ཏུ་བསྡུས་
ཏེ་རྒྱལ་བ་ཐམས་ཅད་ཀྱི་བྱང་ཆུབ་ཀྱི་སེམས་རྡོ་རྗེ་དང་འདྲ་བར་བལྟས་ནས་དུས་
གསུམ་དུ་ཕྱོགས་བཅུ་ནས་ལྷགས་ཏེ། ཕྱག་བྱེད་པའི་འོས་སུ་གྱུར་པ། རྩ་བའི་བླ་
མ་དམ་པ་དཀའ་དྲིན་མཚུངས་པ་མེད་པའི་ཞལ་དུ་ཨོཾ་ཨཱཿཧཱུྃ། དེ་བཞིན་དུ་རྒྱལ་བ་
-371-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
རྡོ་རྗེ་འཆང་ཆེན་པོའི༴ རྗེ་བཙུན་འཇམས་དཔལ་དབྱངས༔ སློབ་དཔོན་སངས་
རྒྱས་ཡེ་ཤེས་ཞབས མཁས་མཆོག་མར་མེ་མཛད་བཟང་པོ༔ སློབ་དཔོན་ཀུན་
དགའ་སྙིང་པོ༴ པཎ་ཆེན་ཐ་ག་ན༴ མཁས་མཆོག་ཤཱནྟི་པ༴ པཎ་ཆེན་ཤྲད་དྷཱ་ཀ་
ར ལོ་ཆེན་རིན་ཆེན་བཟང་པོ༴ སྐྱང་པོ་ཆོས་ཀྱི་བློ་གྲོས དགེ་གཤེས་སྐྱབས་
སེང་ཟ རྡོ་རྗེ་སྲ་བརྟན༔ དཀོན་མཆོག་འབར༔ དགེ་བཤེས་དབང་རིན༔ འཁམས་
པ་ས་ཕུག་པ་ཤག་རྡོར༔ རོང་པ་ཆོས་དགོན༔ ལོ་ཙཱ་བ་མཆོག་ལྡན༴ བླ་མ་དཔལ་
ལྡན་སེང་གེ ཀུན་མཁྱེན་བུ་སྟོན་ཆོས་རྗེ༔ ཆོས་རྗེ་བསོད་ནམས་རྒྱལ་མཚན་
ལོ་ཆེན་སྐྱབས་མཆོག་དཔལ་བཟང་ཟ སེམས་དཔའ་ཆེན་པོ་ནམ་མཁའ་འོད་ཟེར
ཡང་༑ བུ་སྟོན་ནས། ལོ་ཆེན་བྱང་རྩེ། ལོ་ཙཱ་བ་ གྲགས་ རྒྱལ། ཆོས་ ཀྱི་རྒྱལ་པོ་
འཇིགས་མེད་གྲགས་པའི་ཞལ་དུ་ ཨོ་ཨཱཧུཾ་ཞེས་སྦྱར་ཞིང་། མངོན་རྟོགས་སུ་
བཤད་པ་ལྟར་དཀྱིལ་འཁོར་པའི་ལྷ་དང་ཡི་དམ་སྤྱི་དང་། ཆོས་སྐྱོང་། རིགས་དྲུག་
གཞི་བདག་རྣམས་ལྷར་བསྒྱུར་བ་ལའང་འབུལ་ལོ། །མཇུག་ཏུ་བཤད་རྒྱུད་རྡོར་
འཕྲེང་ནས་འབྱུང་བ། བདུད་རྩི་ལྔ་ཡི་བཟའ་བ་ནི། །དངོས་གྲུབ་ཀུན་གྱི་དེ་ཉིད་
མཆོག །དཀྱིལ་འཁོར་མཆོད་པ་བགྱིད་པར་འཚལ། །ཐུགས་ནི་བརྩེ་བས་ཉེར་
དགོངས་ཏེ། །མགོན་པོས་མཆོད་པ་འདི་བཞེས་ཤིག །བཛྲ་ཨ་མྲྀ་ཏ་སྦྱར་རོ། །
གསུམ་པ་ནི། གཞན་ནས་བཙལ་བ་འམ། སྙིང་ཁ་ནས་སྤྲུལ་པ་གང་
རུང་གི་བུ་མོ་ཡོན་ཏན་ཐམས་ཅད་དང་ལྡན་པའི་རིན་འབྱུང་དང་མི་བསྐྱོད་པ་
གཉིས་ཀའི་རིགས་འཛིན་པ། མཱ་མ་ཀཱིའི་རང་བཞིན་ཕུལ་བར་མོས་ནས། རིན་
ཆེན་འབྱུང་གནས་ན་ཆུང་མཆོག །རིན་ཆེན་སྣ་ཚོགས་ མཆོག་གིས་བརྒྱན། །
དངོས་གྲུབ་རབ་ཏུ་འགྲུབ་པའི་ཕྱིར། །སངས་རྒྱས་ཀུན་ལ་དབུལ་བར་བྱ། །ཀུ་མཱ་
-372-



གསང་འདུས་འཇམ་རྡོར་གྱི་མཆོད་ཕྲེང་འདོད་དགུའི་མཆོད་སྤྲིན།
རི་མུ་དྲ་སྦྱར། དེ་ནས་རང་ཉིད་དཀྱིལ་འཁོར་གྱི་དབུས་སུ་གཙོ་བོ་དང་ཐ་མི་དད་
པར་གྱུར། རིག་མ་འཇམ་པའི་རྡོ་རྗེ་མར་སྐྱེས་པའི་ལུས་ལ་རིགས་ལྔའི་ས་བོན་
བཀོད་པ་དང་མཁའ་གསང་སྦྱང་བ་སོགས་སྒྲུབ་ཐབས་ལྟར་བྱས་ནས་ང་རྒྱལ་
བཟུང་ངོ༌། །
བཞི་པ་ནི་དེ་ནས། རང་གཙོ་བོ་ཡབ་ཡུམ་གྱི་བྱང་ཆུབ་ཀྱི་སེམས་
སངས་རྒྱས་ཐམས་ཅད་ཀྱི་རང་བཞིན་བདེ་བ་ཆེན་པོའི་འབྱུང་གནས་སུ་གྱུར་པ།
བདུད་རྩི་ལྔ་དང་སྦྱར་བས་མཆོད་པར་གྱུར། ཤེས་རབ་མཉམ་པར་སྦྱར་ལས་
བྱུང་༑ །བྱང་ཆུབ་སེམས་སྤྲོས་དེ་བཞིན་གཤེགས། །མ་ལུས་ནམ་མཁའ་གང་བ་
ཡི༑ ༑བླ་ན་མེད་པའི་མཆོད་པ་འབུལ། །ཨ་ནུཏྟ་ར་པཱུ་ཛ་སྦྱར་རོ། །
ལྔ་པ་ནི། གོས་ཟུང་ལག་ཏུ་ཐོགས་ནས་ཚིགས་བཅད་གཞན་ནས་
འབྱུང་བ་གང་འཐད་དང་། སྔར་ཉེར་སྤྱོད་ཀྱི་ཚིགས་བཅད་གསར་པ་ལ། མེ་ཏོག་
དམ་པའི་གནས་སུ་ན་བཟའ་དམ་པ་སྦྱར། བཛྲ་ཝས་སྦྱར། རྒྱན་འཕྲེང་ཟུང་ལ།
རྒྱལ་བ་མཚན་དཔེའི་རང་བཞིན་རྒྱན་ལྡན་ཕྱིར། །སོགས། །ཨ་ལཾ་ཀ་ར་སྦྱར།
བདག་མིང་འདི་ཞེས་བགྱི་བ་ཡིས། །ཆོས་ཀྱི་དབྱིངས་ཀྱི་རང་བཞིན་གྲོང་། །ཡོ་
བྱད་ཅི་འབྱོར་པ་ཡིས་ནི། །དཀྱིལ་འཁོར་མཆོད་པ་སོགས་དང་། མ་ཧཱ་པཱུ་ཛ་མེ་། ་
སྦྱར༑ ཨོཾ་སརྦ་ཏ་ཐཱ་ག་ཏ་པཱུ་ཛ་བཛྲ་སྭ་བྷཱ་ཝ་ཨཱཏྨ་ཀོཉ་ཧཾ། ཞེས་མཆོད་པའི་ང་
རྒྱལ་བཟུང་ངོ༌། །ང་རྒྱལ་བཟུང་བ་རྣམས་ལ་སྙིང་ཁར་འཁྱུད་པའི་ཚུལ་བྱ་ཞིང་།
བཀྲ་ཤིས་རྫས་བརྒྱད་དང་རྟགས་བརྒྱད་རྣམས་ལ་རྡོ་རྗེ་ཐལ་མོ་ཁ་གྱེན་དུ་སླངས་
ནས་རྫ་ས་དེ་དང་དེའི་སྣོད་བཟུང་བའི་ཕྱག་རྒྱས་དེ་མན་ཆད་ལ་ནི་ཕྱག་རྒྱ་ཟུར་པ་
མི་དགོས་སོ། །
-373-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
གཉིས་པ་བསྟོད་པ་ནི། མི་བསྐྱོད་རྡོ་རྗེ་སོགས་དང༌། རྒྱུད་ཕྱི་མར་
གསུངས་པའི་གང་ཞིག་གཟུགས་དང་ཚོར་བ་ཞེས་སོགས་ཀྱི་ཚིགས་བཅད་གཉིས་
ཀྱིས་ལྷ་བཅུ་དགུ་དང་། བསྡུད་དང་དགའ་དང་ཞེས་སོགས་ཀྱིས་བསྲུང་འཁོར་གྱི་
ཁྲོ་བོ་ལྷག་མ་ལ་བསྟོད། རྒྱུད་ཚིག་འདི་ཡང་ལུགས་འདི་ལ་སྦྱོར་བ་བདེ་བས་
སྐབས་སུ་བབ་བོ། །དེ་བཞིན་དུ་དཔལ་ལྡན་མི་ཤེས་ཀུན་སྤངས་སོགས་དང་།
མཚན་བརྗོད་དང་དེའི་འདུད་ཉི་ཤུ་ལ་སོགས་པ་དང་། དུས་འཁོར་རྒྱུད་ཀྱིས་ཡེ་
ཤེས་ལེའུའི་མཇུག་ཏུ། ཁྱོད་ནི་རྒན་ཡང་གཞོན་ནུ་མཐའ་དག་རྒྱལ་བའི་སྲས་པོ་
ཡིན་ཡང་ཐོག་མར་དང་པོའི་སངས་རྒྱས་ཉིད། །བུད་མེད་སྦྱོར་ཡང་ཚངས་པར་
སྤྱོད་ལྡན་མཆོག་གི་སྙིང་རྗེ་དག་གིས་འཇིག་རྟེན་གཉེན་ཏེ་གཤིན་རྗེའི་དགྲ། ཁྱོད་
ནི་ཞི་ཡང་རྡོ་རྗེ་བཟང་པོ་ཆེ་བའི་འཇིགས་པ་འཕྲོག་པ་ཁྱོད་ནི་རྟག་ཏུ་བདུད་ཀྱི་
བདུད༑ ཁྱོད་ནི་གྲོལ་ ཡང་འཇིག་རྟེན་འདིར་ནི་སྲིད་གསུམ་སྨིན་པའི་སླད་དུ་
རྟགས་བཞུགས་འཇམ་དཔའི་དབྱངས་ལ་འདུད། །ཅེས་སོགས་ཀྱིས་བསྟོད། དེ་
ནས་རྒྱུན་བཤགས་དང་སྡོམ་བཟུང་གཉིས་ཀྱང་བྱའོ། ། །
གསུམ་པ་བཟླས་པ་ནི། རྣམ་བཞག་ཐུན་མོང་བ་རྣམས་དུས་འཁོར་
མཆོད་ཕྲེང་དུ་བཤད་པ་ལས་ཤེས་པར་བྱས་ལ། དམིགས་པ་ཐུན་མོང་མིན་པ་
སྒྲུབ་ཐབས་སུ་བཤད་པ་བཞིན་བྱས་ནས་ཇི་ཙམ་འཚམས་པ་བཟླའོ། །
གསུམ་པ་འཇུག་ནི། བཟླས་པའི་མཐར་ཕྱི་ནང་གི་གཏོར་མ་དང་
སྦྱིན་སྲེག་སོགས་བྱས། བདག་འཇུག་དབང་བསྐུར་སོགས་དང་འབྲེལ་ན་དེ་དག་
བྱས་པའི་མཇུག་ཏུ། བཏང་རག་གི་མཆོད་བསྟོད་རྒྱས་བསྡུས་སྐབས་དང་སྦྱར་
བའི་མཐར་དགེ་རྩ་རྫོགས་བྱང་དུ་བསྔོ་བ་ནི། རྡོ་རྗེ་ཅན་ཞབས་བླ་མའི་བཀའ་
-374-



གསང་འདུས་འཇམ་རྡོར་གྱི་མཆོད་ཕྲེང་འདོད་དགུའི་མཆོད་སྤྲིན།
དྲིན་ལས། །གང་ཤར་སྟོང་པར་རྟོགས་པའི་བཟུང་རྣམ་ཉིད། །བདེ་ཆེན་ལྷ་སྐུར་
ཤར་བའི་ཐབས་མཁས་ཀྱིས། །འཇམ་དཔལ་རྡོ་རྗེ་དགྱེས་པ་བསྐྱེད་པའི་ཐབས།།
དེ་ལྟར་དགྱེས་པའི་དགེ་དང་རང་གཞན་གྱིས། །དགེ་ཚོགས་མ་ལུས་གཅིག་ཏུ་
བསྡོམས་པའི་མཐུས། །འགྲོ་ཀུན་ཐུན་མོང་ལམ་གྱིས་རྒྱུད་སྦྱངས་ནས། །ལམ་
མཆོག་རྡོ་རྗེ་ཐེག་པས་བསྒྲོད་པར་ཤོག །ཅེས་དང་ཀུན་བཟང་དུ། ལམ་གྱིས་རྟེན་
དང་གནས་ཀྱི་མཚན་ཉིད་བསྲུངས་པའི་ཚིགས་བཅད་ཀྱིས་ཚིག་མཐའ་འདོན་པ་
བསྒྱུར་ན། དལ་འབྱོར་འདི་ནི་ཤིན་ཏུ་གཡོ་བ་དང་། །འཇིག་རྟེན་སྐྱེ་བོ་དམ་པ་
འཕྲད་རྙེད་དཀའ། །དེ་བས་ཤེས་རབ་ཐབས་ལ་གཞོལ་བ་ཡིས། །ཡིད་ལ་བྱས་
པའི་ཆོས་དེ་སྒྲུབ་པར་ཤོག །དེ་ཡང་སྔགས་པས་སྙིང་རྗེའི་སྟོབས་ཀྱིས་ནི། །བྱང་
ཆུབ་མཆོག་གི་སེམས་ནི་བརྟན་པོ་དང་། །གཏོང་བ་ལ་སོགས་ཡོན་ཏན་རྣམས་
ཀྱིས་བརྒྱན། །ཟབ་མོའི་ཚུལ་དག་ལ་ནི་ལྷག་པར་མོས། །དཔལ་ལྡན་འདུས་པའི་
དཀྱིལ་འཁོར་ཆོ་ག་ཡིས། །རང་གི་དབང་བསྐུར་ཕུན་སུམ་ཚོགས་ལྡན་ཞིང་། །ཆོ་
ག་བཞིན་དུ་རྗེས་གནང་ཐོབ་ནས་ནི། །བློ་དང་ལྡན་པའི་རང་སྔགས་མཉེས་བྱེད་
ཤོག །ལ་ལར་དྲི་མེད་ཆུ་ནི་ཕུན་ཚོགས་ཤིང་། །ཤིང་མཆོག་མཛེས་པས་རྣམ་པར་
བརྒྱན་པ་ཡི། །རི་བོའི་ཕྱོགས་གཅིག་ཏུ་ནི་བཅོམ་ལྡན་འདས། །འཇམ་དཔལ་
དབྱངས་ཞེས་བྱ་བ་འགྲུབ་པར་ཤོག།ཅེས་དང་། སྒྲུབ་ཐབས་མཐའ་དག་གི་དོན་
བསྡུ་ན། ཞིང་མཆོག་སྤྱན་སྔར་བསགས་སྦྱངས་ཐབས་མཁས་ཀྱིས། །རླབས་ཆེན་
བསོད་ནམས་མྱུར་དུ་རྫོགས་གྱུར་ཏེ། རྣམ་ཐར་གསུམ་གྱིས་སྤྲོས་ཀུན་འོད་གསལ་
དུ༑ ༑བསྡུས་ པས་ འཆི་ སྲིད་ཆོས་སྐུར་བསྒྱུར་བར་ཤོག །དེ་ལས་རྡོ་ རྗེའི་འབྲུ་
གསུམ་ཐབས་ཤེས་བཅས། །མཁར་ངོས་ལེགས་ཤར་སྣོད་བཅུད་ཞིང་སྦྱོང་བའི།།
-375-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
རྒྱུ་ཡི་རྣལ་འབྱོར་རྫོགས་མཐར་དེ་ཉིད་ཀྱང་། དེར་བཞུགས་བར་དོ་ལོངས་སྐུར་
འཁྱེར་བར་ཤོག །དེ་དག་ཞུ་བའི་ཐེག་ལེ་འོད་གསལ་ཞུགས། །ཚད་མེད་གླུས་
བཀུལ་མཐའ་ཡས་འགྲོ་བའི་སླད། །སྤྲུལ་སྐུར་བཞེངས་པའི་ཕུང་ཁམས་ཡོང་
རྫོགས་པས། །རྒྱུ་མཐུན་བསྙེན་པ་ཆུང་ངུ་མཐར་ཕྱིན་ཤོག །དེ་ཡི་མིག་སོགས་
དབང་པོ་རྣམ་པ་དྲུག །རང་རང་ལྷ་སྐུ་ཕྲ་མོར་ ཡོངས་རྫོགས་པས། །རྡོ་རྗེ་སྐྱེ་
མཆེད་དོན་ཀུན་འཇུག་པ་ཡི། །རྣམ་སྨིན་ཉེར་སྒྲུབ་ཆུང་ངུ་མཐར་ཕྱིན་ཤོག།ཤིན་
ཏུ་ཕྲ་བའི་སྒོ་གསུམ་མི་གཤིགས་པ། །རྒྱལ་བ་ཀུན་གྱི་རྡོ་རྗེ་རྣམ་གསུམ་དུ། །མྱུར་
དུ་སྒྲུབ་པས་ཐབས་མཁས་བླ་མེད་ཀྱིས། །བྱེད་འབྲས་སྒྲུབ་པ་ཆུང་ངུ་མཐར་ཕྱིན་
ཤོག ༑སྐུ་གསུམ་སྒྲུབ་བྱེད་སེམས་དཔའ་ གསུམ་བརྩེགས་རྫོགས། །ཆོས་སྐུའི་
བྱེད་པས་ཕྱོགས་བཅུའི་རྒྱལ་བ་ཡིས། །དབང་བསྐུར་དྲི་མ་ཀུན་སྦྱངས་གཙུག་ཏོར་
གྲུབ༑ ༑བྲལ་འབྲས་སྒྲུབ་ཆེན་ཆུང་ངུ་མཐར་ཕྱིན་ཤོག །ཚུལ་དེ་ཡུམ་དང་འཁོར་
ལའང་སྦྱར་བ་ཡིས། །བསྙེན་རྫོགས་འབྲིང་དང་ཆེན་པོ་ཡོངས་རྫོགས་ཤིང་། །
མཆོད་བསྟོད་ཀྱིས་མཉེས་རྣལ་འབྱོར་རྣམ་གཉིས་ཀྱིས། །བྱིང་རྒོད་རྒྱང་བསྲིང་
བཟླས་བརྗོད་མཐར་ཕྱིན་ཤོག །རགས་སྣང་གསལ་བརྟན་དང་པོའི་ལས་ཅན་
དང་༑ ༑ཕྲ་མོར་གསལ་སྣང་མཐར་ཕྱིན་ཡེ་ཤེས་བབས། །དེར་ཡང་བརྟེན་པ་ཐོབ་
པས་ཡེ་ཤེས་ལ། །ཅུང་ཟད་དབང་ཐོབ་བསྐྱེད་རིམ་རྫོགས་པར་ཤོག །མདོར་ན་
ཐ་མལ་རྣམ་རྟོག་མ་རྟོགས་པའི། །སྲིད་པའི་སྡུག་བསྔལ་ཞེས་བྱ་གཞན་མེད་
པས༑ ༑དེ་དང་རྣམ་པ་འགལ་བར་འགྱུར་བའི་སེམས། །དེ་ནི་མངོན་སུམ་ཉིད་དུ་
རྟོགས་པར་ཤོག ༑ཅེས་པས་བསྐྱེད་རིམ་དང་། དེ་ནས་སྙིང་གའི་དྷུ་ཏིར་ཐིག་
ལེའི་ནང་། །གསལ་རྫོགས་དཀྱིལ་འཁོར་གཙོ་བོའི་ཐུགས་ཀར་ཡང་། །དེ་གསལ་
-376-



གསང་འདུས་འཇམ་རྡོར་གྱི་མཆོད་ཕྲེང་འདོད་དགུའི་མཆོད་སྤྲིན།
དུས་ སོགས་རྟགས་མཐའ་ དགའ་ བ་ རྫོགས། །མི་ཤིག་ ཐིག་ལེའི་རྣལ་ འབྱོར་
མཐར་ཕྱིན་ཤོག །དེ་ཉིད་གསང་བའི་སྣ་རྩེར་ཕབ་ནས་ཀྱང་། །དེ་བཞིན་བསྒོམ་
པས་ མཆོག་ དགའ་ ཡོངས་རྫོགས་པའི། །ནོར་བུའི་ ཐིག་ལེའི་ མཐར་ སོན་ དེ་
གཉིས་ཀྱིས། །མ་ལུས་ཐིག་ལེའི་དབང་དུ་བསྡུ་བར་ཤོག །གདོང་གིས་སྣ་རྩེར་
རླུང་གདངས་འོད་ཟེར་ལྔ། །རྡོ་རྗེ་གསུམ་དུ་བསྒྱུར་བས་ ཁྱད་ དགའ་རྫོགས། །
སྤྲུལ་པའི་ཐིག་ལེའི་རྣལ་འབྱོར་མཐར་ཕྱིན་ནས། །མ་ལུས་རླུང་ལ་དབང་བསྒྱུར་
ཐོབ་པར་ཤོག །སླར་ཡང་སྙིང་ཁའི་ཐིག་ལེར་སྤྲོ་བསྡུ་ཡིས། །སྣང་བཅས་དང་ནི་
རྗེས་གཞིག་ གོམས་པའི་མཐར། །སྤྲོས་ཀུན་ རིམ་ ཀྱིས་ ཐིམ་པའི་འོད་གསལ་
ལས༑ ༑ཟབ་གསལ་སྒྱུ་མའི་ལུས་སུ་ལྡང་བར་ཤོག །དེ་ནས་སྤྱོད་པ་གསུམ་གྱི་
ཐབས་མཁས་ཀྱིས། །སློབ་དང་མི་སློབ་ཟུང་འཇུག་རང་བཞིན་ཅན། །བསླུ་མེད་
སྐུ་དང་འབྲས་བུའི་སྐུ་རྫོགས་ཏེ། །རྫོགས་རིམ་ཡེ་ཤེས་སྐུ་རྣམས་མངོན་འགྱུར་
ཤོག །ཅེས་པ་ལ་སོགས་པ་ཐུན་མོང་དང་ཐུན་མོང་མིན་པའི་སྨོན་ལམ་རྒྱས་པར་
བྱས་ནས། དཀྱིལ་འཁོར་ལ་བསྐོར་ཞིང་ཡིག་བརྒྱ་བཟླས། གང་ཡང་བདག་བློ་
རྨོངས་པ་ཡིས། །ཉེས་བྱས་ཅུང་ཟད་གང་བགྱིས་པ། །གང་ཕྱིར་ལུས་ཅན་སྐྱབས་
ཡིན་ཕྱིར། །མགོན་ཁྱོད་དེ་ཀུན་བཟོད་པར་མཛོད། །མ་རྙེད་ཡོངས་སུ་མ་ཤེས་
དང་༑ ༑གང་ཡང་ནུས་པ་མ་མཆིས་པས། །འདིར་ནི་བྱ་བ་གང་བགྱིས་པ། དེ་
ཀུན་ཁྱེད་ཀྱིས་བཟོད་མཛད་རིགས། །ཞེས་པས་བཟོད་པར་གསོལ། འདོད་དོན་
ལ་གསོལ་བ་གདབ། སྒྲུབ་མཆོད་ཞག་སྦྲེལ་དུ་བྱས་པའམ། རས་བྲིས་སོགས་
ཡིན་ན་བརྟན་བཞུགས་བྱ། དེ་ལྟ་མིན་ན་དཀྱིལ་ཆོག་ཏུ་བཤད་པ་བཞིན་བསྡུས་
ལ༑ རབ་འབྱམས་སྐྱེ་དགུའི་དགེ་ལེགས་མ་ལུས་པ། །གཅིག་བསྡུས་དཔལ་ལྡན་
-377-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
འདུས་པའི་ལྷ་ཚོགས་རྣམས། །མཁའ་ངོས་འགེངས་པའི་རྣམ་རོལ་མཐའ་ཡས་
ཀྱིས༑ ༑ཤིས་བརྗོད་དགེ་ལེགས་བསྩལ་བ་དེ་ལྟར་རོ། །ཕུན་སུམ་ཚོགས་པ་
ཐམས་ཅད་ཀྱི་བདག་ཉིད་ཆོས་སྐུའི་གནས་རྡོ་རྗེ་བཙུན་མོའི་བྷ་ག ལོངས་སྐུ་
གནས་འོག་མིན་ངེས་པ་ལྔ་ལྡན། སྤྲུལ་སྐུ་གནས་ཨོ་རྒྱན་རྡོ་རྗེ་འཆང་ཆེན་པོའི་ཕོ་
བྲང་དུ། སྐུ་གསུམ་གྱི་འཁོར་ཉིད་ཀྱིས་སྤྲུལ་པའི་དཀྱིལ་འཁོར་དང་ས་བཅུའི་བྱང་
ཆུབ་སེམས་དཔའ་དང༌། ཆོས་ རྒྱལ་ ཨིཎྜ བྷུ་ཏི་འཁོར་བཅས་ཀྱིས་དབུས་སུ།།
དཔལ་ལྡན་གསང་བ་འདུས་པའི་ལེགས་བཤད་ཀྱི་རྔ་སྒྲ་ཆེན་པོ་རྒྱུན་མི་ཆད་པར་
སྒྲོགས་པར་སྟོན་པའི་ཡན་ལག་བདུན་ལྡན་གྱི་རྡོ་རྗེ་འཆང་ཆེན་པོ་དང་། དེ་ཉིད་
ཀྱི་སྐུ་གསུང་ཐུགས་ཀྱི་རྣམ་འཕྲུལ་རྒྱ་བོད་པཎ་གྲུབ་ཀྱི་རྣམ་པར་བྱོན་པའི་བླ་མ་
དམ་པ་ཐམས་ཅད་ཀྱི་བཀྲ་ཤིས་དང་དགེ་ལེགས་ཀྱི་འབྱོར་པས་ཁྱེད་ཅག་སྐྱེ་དགུ་
ཐམས་ཅད་རྟག་ཏུ་སྐྱོང་བར་གྱུར་ཅིག །དཔལ་ལྡན་ཁྱབ་བདག་བྱང་ཆུབ་སེམས་
རྡོ་རྗེ། །འཇམ་པའི་དབྱངས་དང་དེ་སྲས་ཡེ་ཤེས་ཞབས། །མར་མེ་མཛད་སོགས་
བླ་མ་མཆོག་རྣམས་ ཀྱིས། །ཁྱེད་ལ་ དགེ་ལེགས་མཐའ་དག་དེང་དེར་སྩོལ། །
རིགས་ཐམས་ཅད་ཀྱི་ཁྱབ་བདག་འཇམ་པའི་དབྱངས་བྱང་ཆུབ་ཀྱི་སེམས་རྡོ་རྗེ་
དང་༑ རྡོ་རྗེ་མི་སྐྱོད་པ་དང་། རྡོ་རྗེ་རྣམ་པར་སྣང་མཛད་དང་། རྡོ་རྗེ་རིན་ཆེན་
དཔལ་དང༌། རྡོ་རྗེ་དཔག་ཏུ་མེད་པ་དང་། རྡོ་རྗེ་གདོན་མི་ཟ་བར་གྲུབ་པ་དང༌།
དེ་དག་ལ་སོགས་པ་ནམ་མཁའི་དབྱིངས་ཐམས་ཅད་དང་མཉམ་པའི་དེ་བཞིན་
གཤེགས་པ་ཐམས་ཅད་ཀྱི་ཡེ་ཤེས་ལྷ་དང་། །ལྷ་མོའི་རྣམ་པར་སྣང་བར་དཔལ་
གསང་བ་འདུས་པའི་སངས་རྒྱས་དཀོན་མཆོག་དུ་བཞུགས་པ་ཐམས་ཅད་ཀྱི་བཀྲ་
ཤིས་སོགས། རྫོགས་པའི་སངས་རྒྱས་བཅོམ་ལྡན་འདས། །འགྲོ་བའི་བླ་མ་སྟོན་
-378-



གསང་འདུས་འཇམ་རྡོར་གྱི་མཆོད་ཕྲེང་འདོད་དགུའི་མཆོད་སྤྲིན།
པ་པོ་༑ ༑དམ་ཚིག་ཆེན་པོ་དེ་ཉིད་མཁྱེན། །དབང་པོ་བསམ་པ་མཁྱེན་མཆོག་གི།
བཅོམ་ལྡན་འདས་ཀྱི་ཡེ་ཤེས་སྐུ། །གཙུག་ཏོར་ཆེན་པོ་ཚིག་གི་བདག །ཡེ་ཤེས་
སྐུ་སྟེ་རང་བྱུང་བ། །འཇམ་པའི་དབྱངས་ཀྱི་བཀྲ་ཤིས་ཤོག །ཚོགས་གཉིས་
ཚོགས་ནི་བསགས་པ་པོ། །ཞེས་ པ་ནས། ཁྱབ་བདག་ ཡེ་ ཤེས་ ལྔ་ ཡི་བདག།
སངས་རྒྱས་རྣམས་ཀྱི་བཀྲ་ཤིས་ཤོག །རྒྱུད་སྡེ་རྡོ་རྗེའི་ཚིགས་སུམ་ཁྲི་གསུམ་སྟོང་
གི་རྩ་བ། མདོ་སྡེ་ཆོས་ཀྱི་ཕུང་པོ་བརྒྱད་ཁྲི་བཞི་སྟོང་གི་སྣོད་དམ་པ། རྒྱུད་ཀྱི་
རྒྱལ་པོ། དཔལ་གསང་བ་འདུས་པ་བཤད་བྱ་རྗོད་བྱེད་མཐའ་དྲུག་དང་ཚུལ་
བཞིས་བཅིངས་ཤིང་བརྗོད་བྱ་རྡོ་རྗེ་བཞི་དང་རིམ་པ་ལྔའི་བདག་ཉིད། འཆད་
བྱེད་རྒྱན་བདུན་གྱིས་སྒྲོལ་བར་བྱ་བའི་ལུང་དང་རྟོགས་པའི་ཆོས་དཀོན་མཆོག་
ཐམས་ཅད་ཀྱི་བཀྲ་ཤིས་སོགས་དང་། དོན་ཟབ་དོན་ནི་རྒྱ་ཆེ་ཞིང་། །ཞེས་པ་
ནས༑ ཡང་དང་ཡང་དུ་གསུངས་པ་གང་། །དམ་པའི་ཆོས་ཀྱི་བཀྲ་ཤིས་ཤོག །
རྒྱུད་ཀྱི་རྒྱལ་པོ་དེ་ཉིད་ཀྱི་ལུང་དང་རྟོགས་པའི་དམ་ཆོས་འཛིན་པའི་གང་ཟག་
ཨུཏྤལ་དམར་པོ་ལྟ་བུ་དང་། པད་དཀར་ལྟ་བུ་དང་། པད་མ་དམར་པོ་ལྟ་བུ་དང་།
ཙན་དན་ལྟ་བུ་སྟེ། ཚོགས་བཤད་ཀྱི་ཡུལ་དུ་གྱུར་པ་བཞི་དང་། རིན་པོ་ཆེ་ལྟ་བུ་
ཡོན་ཏན་ཡོངས་སུ་རྫོགས་པའི་སྒོ་ནས་སློབ་བཤད་ཀྱི་ཡུལ་དུ་གྱུར་པ་གཅིག་སྟེ།
གང་ཟག་ལྔས་བསྡུས་པའི་སྒྲུབ་པ་པོ་ལ་སོགས་ པ་དགེ་འདུན་དཀོན་མཆོག་
ཐམས་ཅད་ཀྱི་སོགས། འཕགས་ལམ་ཤིན་ཏུ་མཐོ་ལ་གནས། །དར་བ་ཆེན་པོ་
ཆོས་ཀྱི་ཏོག །འཇིག་རྟེན་གསུམ་ན་གཞོན་ལུས་གཅིག །གནས་བརྟན་རྒན་པོ་སྐྱེ་
དགུའི་བདག །མགོ་ ཟླུམ་བརྟུལ་ཤུགས་ཆེན་པོ་ འཆང་། །ཚངས་ པར་ སྤྱོད་པ་
བརྟུལ་ཤུགས་མཆོག །དཀའ་ཐུབ་མཐར་ཕྱིན་དཀའ་ཐུབ་ཆེ། །དགེ་འདུན་རྣམས་
-379-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ཀྱི་བཀྲ་ཤིས་ཤོག །ཆོས་ཤེས་བཀྲ་ཤིས་བཀྲ་ཤིས་འབྱུང་། །ཞེས་པ་ནས།
མཆོག་ཏུ་དགའ་བའི་གྲགས་བདག་དཔལ། །བཀྲ་ཤིས་མ་ལུས་ཆེར་རྒྱས་ཤོག།
ཅེས་དང་ཡང་ན། །དཔལ་ལྡན་མི་ཤེས་ཀུན་སྤངས་དང་། །ཡིད་ཀྱི་རོལ་པ་སོགས་
གསུམ་གྱི་མཐའི་ཚིག་བཀྲ་ཤིས་སུ་བསྒྱུར་ལ་དབྱངས་དང་བཅས་པར་བརྗོད་དོ།།
འདི་ཡང་འཇམ་པའི་རྡོ་རྗེ་ལ་སྦྱར་བ་སྟེ་གཞན་གཉིས་ལའང་འདོན་པ་ཅི་རིགས་
སུ་བསྒྱུར་རོ། །དཔལ་ལྡན་འདུས་པ་ཡེ་ཤེས་ཞབས་ལུགས་ཀྱི། །དཀྱིལ་འཁོར་
མཆོད་པའི་ཆོག་ག་ཡིད་འཕྲོག་འདི། །ལམ་འདིར་འདུན་པའི་སློབ་མས་བསྐུལ་
ནས་སྦྱར། །དགེ་བས་འདུས་པའི་ལམ་བཟང་དར་རྒྱས་ཤོག །
ཅེས་པ་འདི་ཡང་ཤཱཀྱའི་དགེ་སློང་ཤེས་ རབ་ རིན་ཆེན་རྒྱལ་མཚན་
དཔལ་བཟང་པོས་རབ་བྱུང་གི་ལོ་ནག་པ་ཟླ་བའི་དཀར་ཕྱོགས་ཀྱི་བཟང་པོ་
གསུམ་པའི་ཉིན་ཆོས་འཁོར་སྒང་དུ་སྦྱར་བ་ཤུདྡྷཾ། ཆོས་འཁོར་སྒང་གི་གཟིམས་
ཁང་ནས། །ཤིང་ཕོ་རྟ་ལ་སྤར་དུ་བསྒྲུབས། །ཡི་གེ་པ་ནི་ཚུལ་ཁྲིམས་
འཕེལ༑ ༑སྤར་མཁན་ཆོས་ཀྱི་བཟང་པོས་བསྐོས།། །། མངྒ་ལཾ།།
-380-



དུས་འཁོར་རྒྱུད་བཤད་སྔོན་འགྲོའི་དགའ་སྟོན་བཞུགས། །
ན་མོ་མཉྫཤྲཱི་ཡེ། དཔལ་དུས་ཀྱི་འཁོར་ལོའི་རྒྱུད་བཤད་པ་ལ་འཇུག་པའི་
སྔོན་འགྲོ་རྒྱུད་ལ་གུས་པ་བསྐྱེད་པའི་དགའ་སྟོན་ཞེས་བྱ་བ། བླ་མ་དམ་པ་དང་
པོའི་སངས་རྒྱས་ལ་ཕྱག་འཚལ་ལོ། །གསལ་མཛེས་སྟོང་གཟུགས་རྒྱུ་དང་འགྱུར་
མེད་འབྲས། །ཕུན་ཚོགས་མཚུངས་པར་རྒྱས་བཏབ་ཁྱད་པར་གྱིས། །བརྗོད་བྱ་
རྗོད་བྱེད་གཉིས་ཀ་རྒྱས་བཏབ་པས། །རིགས་མེད་དུས་ཀྱི་འཁོར་ལོ་ལ་ཕྱག་
འཚལ༑ ༑རྡོ་རྗེ་ཐེག་པའི་གཙོ་བོ་བླ་མེད་ཀྱི། །ཕ་མ་གཉིས་ཀའི་བྱ་བ་རྫོགས་
པར་ནི། །གང་ལ་ལྡན་པས་མ་ནིང་གོ་འཕང་ཞེས། །རབ་བསྔགས་མཆོག་གི་
མཆོག་དེར་སྙིང་ནས་འདུད། །རྒྱལ་བ་མཆོག་དེའི་ལེགས་བཤད་རི་གླིང་གི །
དབུས་ན་ལྷག་པར་བརྗོད་པའི་ལྷུན་པོ་འདི། །ལམ་མཆོག་བདུད་རྩིའི་དཔལ་
གྱིས་འཚོ་འདོད་པའི། །སྐལ་བཟང་ལྷ་ཡི་འགྲོ་བས་བསྟེན་མོད་ཀྱི། །གང་དག་རི་
དབང་མངོན་སུམ་མི་མཐོང་ཡང་། །ཟབ་ལམ་མཐོ་རིས་བདེ་བ་ཐོབ་འདོད་པའི།།
འགྲོ་བ་དེ་ཡང་དད་འདུན་བསྐྱེད་པའི་ཕྱིར། །ས་འཛིན་དབང་པོའི་ཡོན་ཏན་
འདིར་བཤད་བྱ། །འདིར་རྒྱལ་བ་ཐམས་ཅད་ཀྱི་གསུང་གི་མཐར་ཐུག་རྒྱུད་སྡེ་
ཐམས་ཅད་ཀྱི་བླ་མའི་བླ་མ་བྱང་སེམས་ཐམས་ཅད་ཀྱི་གཟུང་བྱ་དང་བཤད་བྱ།།
-381-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
སྐལ་བཟང་ཐམས་ཅད་ཀྱི་བསྟན་བྱ་དང་བསྒོམ་བྱར་གྱུར་པ་མཆོག་གི་དང་པོའི་
སངས་རྒྱས་དཔལ་དུས་ཀྱི་འཁོར་ལོ་ཞེས་བྱ་བའི་རྒྱུད་ཀྱི་རྒྱལ་པོ་འདི་འཆད་པ་
ལ༑ སྤྱིར་སྟོན་པའི་བྱོན་ཚུལ་དང༌། བསྟན་ པའི་ དར་ཚུལ། ཁྱད་པར་རྒྱུད་འདི་
ཉིད་ཀྱི་བྱུང་ཚུལ་ལ་སོགས་པ་ནི། མཁས་པ་སྔ་མ་དག་གིས་མང་དུ་བཤད་པའི་
འདིའི་ཆོས་འབྱུང་རྣམས་ལས་ཤེས་པར་བྱ་ཞིང་། །ཟུར་དུའང་འཆད་པར་སྤྲོ་ལ།
འདིར་མཁས་པ་སྔ་མ་དག་གིས་མ་བཤད་པའི་རྒྱུད་ལ་གུས་པ་བསྐྱེད་ཐབས་བླ་ན་
མེད་པ་ཞིག་བཤད་པར་བྱའོ། །དེ་ཡང་སྐལ་བ་ཤིན་དུ་དམན་པ་འགའ་ཞིག།
ཉན་ཐོས་སེན་འདའ་བ་ཐེག་པ་ཆེན་པོ་ལ་སྡང་བ་བཞིན་དུ་རྒྱུ་མཚན་ལྟར་སྣང་
གིས་བསླུས་ནས་རྒྱབ་ཀྱིས་ཕྱོགས་པར་གྱུར་པ་དེ་དག་རྗེས་སུ་བཟུང་བའི་ཕྱིར་དུ་
ཐེག་ཆེན་བཀར་སྒྲུབ་ཀྱི་རྣམ་བཞག་དུ་མ་ཤིང་རྟ་ཆེན་པོ་རྣམས་ཀྱིས་མཛད་པ་
བཞིན་དུ་ཅིས་ཀྱང་བྱེད་པར་རིགས་མོད་ཀྱི། རེ་ཤིག་དེ་འདྲ་བའི་ལོག་རྟོགས་དང་
མི་ལྡན་པའི་གང་ཟག་རྒྱུད་འདི་ལ་འཇུག་པར་འདོད་པ་རྣམས་ལ་ཕན་གདགས་
པའི་བསམ་པ་དང་། རང་ཡང་གུས་པ་ཆེས་ཆེར་བསྐྱེད་པའི་ཕྱིར་དུ་འདི་ལྟར་
བཤད་པར་བྱ་སྟེ། དོན་གྱི་སྤྱི་འཆར་བའི་ཆེད་དུ་བརྗོད་བྱ་དང་རྗོད་བྱེད་མདོར་
བསྡུས་ཏེ་བཤད་པ་དང་། རྒྱུད་ལ་གུས་པས་འཇུག་པའི་ཆེད་དུ་དེའི་ཆེ་བ་བརྗོད་
པ་དང་། འཇུག་བྱ་རྒྱུད་ཀྱི་རང་བཞིན་འགྲེལ་པ་བཅས་ཏེ་གསུང་པར་གཏན་ལ་
དབབ་པའོ། །
དང་པོ་ལ་བརྗོད་བྱ་དང་རྗོད་བྱེད་གཉིས་ལས། དང་པོ་ནི། ཕྱི་འཇིག་
རྟེན་ཁམས་ཀྱི་རྣམ་བཞག་ དང་། ནང་རྡོ་ རྗེ་ལུས་ཀྱི་རྣམ་བཞག་དང་། གཞན་
དཀྱིལ་འཁོར་འཁོར་ལོའི་རྣམ་བཞག་རྣམས་དུས་ཀྱི་འཁོར་ལོའི་རང་བཞིན་དུ་
-382-



དུས་འཁོར་རྒྱུད་བཤད་སྔོན་འགྲོ་དགའ་སྟོན།
དྲང་དོན་དང་ངེས་དོན་གཉིས་ཀྱི་སྒོ་ནས་འཆད་པར་བྱེད་དེ། དེ་ཡང་དྲང་དོན་གྱི་
དབང་དུ་བྱས་ན། ཕྱི་དུས་ཀྱི་འཁོར་ལོ། ནང་དུས་ཀྱི་འཁོར་ལོ། གཞན་དུས་ཀྱི་
འཁོར་ལོ་དང་གསུམ་དུ་བཤད་པའི་དང་པོ་ནི། ཕྱི་རོལ་གྱི་དུས་བཞི་དང་ལོ་ཟླ་
ཉིན་ཞག་ལ་སོགས་པ་རྣམས་ནི་དུས་ཡིན་ལ། དེ་རྣམས་ནམ་མཁའ་ལ་ཁྱིམ་བཅུ་
གཉིས་འཁོར་བའི་དབང་གིས་ས་དུམ་བུ་བཅུ་གཉིས་ལ་འཁོར་ཞིང་། མཐའ་དག་
ཀྱང་དུས་སྦྱོར་བཅུ་གཉིས་ཀྱི་སྒོ་ནས་འཁོར་བས་ན་འཁོར་ལོ་ཞེས་བྱའོ། །
གཉིས་པ་ནི། ནང་གི་ཕྱིར་ཕུང་ཁམས་སྐྱེ་མཆེད་རྣམས་དུས་ཀྱིས་བསྡུས་
ལ་དེ་རྣམས་རྟེན་འབྲེལ་བཅུ་གཉིས་ཀྱི་སྒོ་ནས་འཁོར་བས་ན་འཁོར་ལོའམ།
ཁྱད་པར་རླུང་ཉི་ཁྲི་ཆིག་སྟོང་དྲུག་བརྒྱ་ནི་དུས་ཡིན་ལ་དེ་རྣམས་དུས་སྦྱོར་བཅུ་
གཉིས་ཀྱི་དབང་གིས་འཁོར་བས་ན་འཁོར་ལོའོ། །
གསུམ་པ་ལ། མཚན་དོན་གྱི་བཤད་པ་མང་དུ་བྱུང་བ་ཡང་ཡི་གེ་རེ་རེའི་
བཤད་པ་སོགས་ནི་འདིར་མི་ཐོབ་ལ། ཡི་གེ་གཉིས་ཀྱི་སྒོ་ནས་བཤད་པ་ནི་མདོར་
བསྡུས་ན། མི་འགྱུར་བའི་བདེ་བ་ཆེན་པོ་ནི་དུས་ཡིན་ལ། དེས་ཕུང་ཁམས་སྐྱེ་
མཆེད་ཐམས་ཅད་སྒྲིབ་བྲལ་དུ་བསྐྱེད་པ་ནི་འཁོར་ལོ་ཞེས་བྱའོ། །ངེས་དོན་གྱི་
དབང་དུ་བྱས་ན། ཕྱི་ནང་གཞན་གསུམ་མཐའ་དག་དུས་ཀྱི་འཁོར་ལོ་ལས་བྱུང་བ་
དང་༑ དུས་འཁོར་གྱི་རང་བཞིན་དུ་བཞུགས་པ་དང་། དེར་བསྡུད་ཅིང་ཐིམ་པར་
འགྱུར་བ་ལ་སོགས་པའི་རྣམ་བཞག་དང་། ཁྱད་པར་མི་རིགས་བཞི་དང་གྲུབ་
མཐའ་བཞི་དང་རྒྱུ་སྡེ་བཞི་དང་རིག་བྱེད་བཞི་ལ་སོགས་པ་མཐའ་དག་དུས་ཀྱི་
འཁོར་ལོའི་ཞལ་བཞི་ལས་འབྱུང་བར་གསུངས་པ་སོགས་དུ་མ་ཞིག་ཡོད་པ་
རྣམས་ཀྱི་དགོངས་གཞི་ངེས་པའི་དོན་ནི། མདོ་སྡེ་རྣམས་སུ་གང་ཟག་འགའ་ཞིག་
-383-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
གི་ངོར། གང་ལ་སྟོང་པ་ཉིད་རུང་བ། །དེ་ལ་ཐམས་ཅད་རུང་བར་འགྱུར། །ཞེས་
པའི་ཚུལ་གྱིས་བྱ་བྱེད་ལས་འབྲས་ལ་སོགས་པ་ཐམས་ཅད་སྟོང་ཉིད་ལས་འབྱུང་
བར་གསུངས་པ་དང་། ཆོས་དབྱིངས་འཕགས་ཆོས་ཀྱི་རྒྱུར་བཤད་པ་སོགས་དང་།
འགའ་ཞིག་ལ་དོན་དེ་ཉིད་བདེ་གཤེགས་སྙིང་པོའི་མིང་གིས་བཏགས་ནས་འཁོར་
འདས་ཐམས་ཅད་དེ་ལས་འབྱུང་བར་གསུངས་པ་སོགས་དང་འཐུན་པར། འདིར་
ཡང་ཆོས་དབྱིངས་དང་རང་བཞིན་རྣམ་དག་དེ་ཉིད་ལ་དུས་ཀྱི་འཁོར་ལོའི་མཚན་
གྱིས་བཏགས་ནས་གདུལ་བྱ་འགའ་ཞིག་ལ་སེམས་ཞུམ་སེམས་ཅན་དམན་ལ་
བརྙས་པ་ལ་སོགས་པའི་ཉེས་པ་སྤང་ཏེ་སྤྲོ་བ་ལ་སོགས་པ་བསྐྱེད་པའི་ཆེད་དང་།
དབང་པོ་མཆོག་ཏུ་གྱུར་པའི་གདུལ་བྱ་རྣམས་ཀྱི་ཆོས་དབྱིངས་ཀྱི་ཡོན་ཏན་ལ་
ངེས་པ་མཆོག་ཏུ་གྱུར་པ་བསྐྱེད་པའི་ཕྱིར་དུ་གསུངས་པའི་ཐབས་མཁས་ཀྱི་
གསང་བ་རྨད་དུ་བྱུང་བ་ཡིན་ལ། དེ་ཡང་ཆོས་དབྱིངས་དེས་ཁྱབ་པའི་སེམས་ཅན་
གྱི་ཚོགས། སད་པ་དང་རྨི་ལམ་དང་གཉིད་འཐུག་པོ་དང་བཞི་པའི་གནས་སྐབས་
ཅེས་བྱ་བ་གནས་སྐབས་བཞི་ལུས་ཀྱི་མ་དག་པ་ཐིག་ལེ་བཞིའི་བག་ཆག་བཞི་ལ་
རྟེན་ནས་འབྱུང་ཞིང་། གནས་སྐབས་བཞི་པོ་དེ་ལས་རང་རང་གི་ཁམས་སམ་
རིགས་དང་འཐུན་པའི་འབྲས་བུ་རྣམས་བསྐྱེད་པས་མི་རིགས་བཞི་ལ་སོགས་པ་
དུས་ཀྱི་འཁོར་ལོའི་ཞལ་བཞི་ལས་འབྱུང་བར་གསུངས་ཤིང་སྣོད་ཀྱི་འཇིག་རྟེན་
སྟོང་པ་གཅིག་པུ་ལས་སྐྱེ་བ་དང་། ས་ཆུ་མེ་རླུང་ནམ་མཁའ་རྣམས་སྔ་མ་སྔ་མ་ཕྱི་
མ་ཕྱི་ལ་རྟེན་ཅིང་དེ་དག་གི་ཡང་རྟེན་ནི་གཙོ་བོ་སྲིད་པ་གསུམ་གྱིས་བཏུད་ཅིང་
གཞོམ་མེད་ཀུན་དུ་འགྲོ་བ་གང་། ཞེས་པ་ཀུན་ཀྱང་ཆོས་དབྱིངས་ལ་རྟེན་པར་
གསུངས་པ་ལ་སོགས་པ་ཡིན་པས། འདི་ནི་ཆོས་ཐམས་ཅད་ཆོས་དབྱིངས་སྤྲོས་
-384-



དུས་འཁོར་རྒྱུད་བཤད་སྔོན་འགྲོ་དགའ་སྟོན།
པའི་མཐའ་དང་བྲལ་བའི་དབང་གིས་མ་བཏགས་ཉམས་དགའ་བའི་ངོ་ན་འབྱུང་
བ་གཞི་མེད་རྩ་བྲལ་དུ་རྟོགས་པར་བྱེད་པའི་ཐབས་ཁྱད་པར་དུ་འཕགས་པ་ཡིན་
ཞིང་། དེ་ཡང་གདུལ་བྱ་ཉི་ཚེ་བ་མ་ཡིན་པ་མུ་སྟེགས་ཡན་ཆད་དྲང་བའི་ཕྱིར་དུ་
དུས་ཀྱི་འཁོར་ལོའི་མཚན་ཅན། མཁའ་ཁྱབ་མཁའི་རྡོ་རྗེ་ཅན་ཞེས་སོགས་ཀྱིས་
གསུངས་པ་དེ། དབང་ཕྱུག་ཁྱབ་འཇུག་ལ་སོགས་པ་བཞིན་དུ་འཇིག་རྟེན་ཀྱི་བྱེད་
པ་པོར་གསུངས་པ་དང་། ཤེས་རིག་གི་སྐྱེས་བུ་ལྟ་བུར་གསུངས་པ་ལ་སོགས་པ་
ཡིན་ལ། འདི་འདྲ་བ་རྣམས་ཀྱི་སྐབས་སུ་ནི་ཆོས་དབྱིངས་འདུས་མ་བྱས་རྐྱང་པར་
མ་ཟད། རང་བཞིན་རྣམ་དག་གི་རིག་པ་རྣམ་རིག་པས། རང་རིག་རང་གསལ་
ཞེས་མིང་འདོགས་པ་དང་། མཁས་པ་དག་ཤིན་དུ་ཕྲ་བའི་སེམས་དང་། སེམས་
ཀྱི་དངས་མ་སོགས་སུ་འདོད་པ་དེ་ཡང་དུས་འཁོར་གྱི་དགོངས་གཞིར་བཤད་པ་
ངེས་ཏེ། དེ་ལ་ཀུན་གཞིའི་སྒྲས་ཀྱང་གསུངས་ཤིང་། །དེ་ངོས་གཟུང་བའི་ཕྱིར་དུ་
མ་དག་པའི་སྐབས་སུ་ཡང་ཕུང་པོ་དྲུག་པ་ཡེ་ཤེས་ཀྱི་ཁམས་ཀྱི་རྣམ་བཞག་ནན་
གྱིས་མཛད་པའི་ཕྱིར་རོ། །འདི་ལ་འགའ་ཞིག་གིས་རང་བཞིན་ལྷུན་གྲུབ་གཞིའི་
དུས་འཁོར་ཞེས་སོགས་ཀྱི་ཐ་སྙད་བྱས་པ་ནི་འཐད་མོད་ཀྱི། འདི་ལ་རྟེན་ནས་
དོན་དམ་ཆོས་ཉིད་འོད་གསལ་གྱི་འཇིག་རྟེན་ཁམས་དང་། ཀུན་རྫོབ་ཆོས་ཅན་
འཁྲུལ་པའི་འཇིག་རྟེན་ཁམས་ཞེས་དང་། དེ་བཞིན་དུ་ནང་དང་གཞན་ལ་སྦྱར་
ནས་འཆད་པ་ནི་འཁྲུལ་པ་ཆེན་པོ་བསྐྱེད་པའི་ཐ་སྙད་དུ་སྣང་ཞིང་། སྤྱིར་ཐ་སྙད་
ལ་ངེས་པ་མེད་ཀྱང་དོན་གྱི་ངོས་འཛིན་ཕྱིན་ཅི་ལོག་ཏུ་བྱས་ཏེ། དེ་ལྟ་བུའི་གཞི་
དུས་ཀྱི་བདེ་གཤེགས་ སྙིང་པོའམ་དུས་འཁོར་དེ་གསལ་རྫོགས་མཚན་དཔེས་
བརྒྱན་ཅིང་། སྟོབས་སོགས་རང་བྱུང་ཡོན་ཏན་དང་གདོད་མ་ནས་ལྡན་པར་སྨྲ་བ་
-385-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
སོགས་ནི་རིགས་པ་ལས་འདས་པའི་རྣམ་རྟོག་གིས་སྦྱར་བ་ཁོ་ན་ཡིན་པས་མཁས་
པ་རྣམས་ཀྱིས་དོར་བར་བྱའོ། །ཅི་སྟེ་རིགས་པ་ལས་འདས་ཀྱང་དོན་འདི་ལ་མདོ་
རྒྱུད་ཀྱི་ལུང་ཚོགས་བརྗོད་ཀྱིས་མི་ལང་བ་ཡོད་པས་གསུང་རབ་ལས་འགོང་པར་
མི་རིགས་སོ་ཞེ་ན། ངེད་ཀྱི་སྟོན་པ་ཐུགས་རྗེ་ཅན་དེའི་ཐུགས་ཀྱི་བཞེད་པ་ནི་
རིགས་པ་ལས་འདས་པ་ཅུང་ཟད་ཀྱང་མི་མངའ་སྟེ་སྒྲིབ་པ་མཐའ་དག་སྤངས་པའི་
ཕྱིར་རོ། །དེས་ན་དངོས་བསྟན་རིགས་པ་དང་མི་མཐུན་པའི་གསུང་དེ་ནི། གཞན་
དྲང་བའི་དགོས་པ་ཁྱད་པར་ཅན་གཟིགས་ནས་དགོངས་གཞི་ཁྱད་པར་ཅན་ལ་
དགོངས་ཏེ། གསུངས་ པའི་ཐབས་མཁས་ཀྱི་ཕྲིན་ལས་ ཁྱད་ པར་ཅན། གསུང་
དེའི་དགོངས་དོན་རྙེད་ན་མཁས་པ་ལ་བདེ་བ་དཔག་མེད་སྐྱེད་ཅིང་གསུང་རབ་
དང་དེའི་གསུང་བ་པོ་ལ་དད་གུས་རྨད་དུ་བྱུང་བ་བསྐྲུན་པར་མཛད་ལ། རྨོངས་
པས་སྒྲ་ཇི་བཞིན་དུ་བཟུང་བའི་དབང་གིས་ཉེས་པ་ཆེན་པོ་འབྱུང་བར་བྱེད་པ་ཡིན་
ནོ༑ ༑དོན་ གྱི་ དབང་ འདི་ གཟིགས་ནས། །དགེ་སློང་ དག་ གམ་ མཁས་རྣམས་
ཀྱིས༑ །བསྲེགས་བཅད་བརྡར་བའི་གསེར་བཞིན་དུ། །ལེགས་པར་བརྟག་ལ་ང་
ཡི་བཀའ། །བླང་བར་བྱ་ཡི་གུས་ཕྱིར་མིན། །ཞེས་ལན་མང་དུ་གསུངས་ཤིང་།
ཁྱད་པར་ལུགས་འདི་ལ་དོན་ལ་རྟེན་པ་ལ་བརྟེན་དགོས་པར་ཡང་ཡང་གསུངས་
པ་དེ་ སྒྲས་ཟིན་རིགས་པ་དང་མི་མཐུན་ན་དགོངས་ པ་ ལོང་ཤིག་ཅེས་ པའི་
གདམས་པ་ཡིན་པ་འདི་ཁོང་དུ་མ་ཆུད་པའི་གསུང་རབ་ལ་དད་པ་ལྟར་སྣང་གིས་
འགའ་ཞིག་བསླུས་སོ། །དེར་མ་ཟད་ལུང་གི་སྒྲས་ཟིན་ཁོ་ན་ལ་བརྟེན་ནའང། དེ་
ལྟ་བུ་སྟོན་པའི་མདོ་རྒྱུད་ཀྱི་ལུང་རྣམས་ཀྱི་གནད་ཆེ་ས་རང་དེ་དང་དེའི་ཆོས་
དབྱིངས་སམ་དེའི་རང་བཞིན་ཞེས་སོགས་ཟུར་ཐོན་པ་དེ་ཡང་ཡང་འབྱུང་སྟེ།
-386-



དུས་འཁོར་རྒྱུད་བཤད་སྔོན་འགྲོ་དགའ་སྟོན།
རང་ལྟ་བ་མཆོག་འཛིན་གྱི་ངན་གོམས་ལས་བྱུང་བའི་ལིང་ཐོག་ཅུང་ཟད་ཕྱིས་ཏེ་
བལྟས་ན་མངོན་དུ་འགྱུར་ལ། དེ་ལྟ་བུའི་ལུང་གི་ཁུངས་རྣམས་ནི་འདིར་ཡི་གེ་
མང་པར་འགྱུར་བས་བཞག་གོ །རྗོད་བྱེད་ནི། རྩ་བའི་རྒྱུད་གནས་དཔལ་
ལྡན་འབྲས་སྤུངས་ཀྱི་དཔལ་ལྡན་རྒྱུ་སྐར་གྱི་དཀྱིལ་འཁོར་དང་ཆོས་དབྱིངས་
གསུང་དབང་གི་དཀྱིལ་འཁོར་དུ་ཟླ་བཟང་གིས་ཞུས་ནས་གསུངས་པ་གཞུང་ཚད་
རྗེས་བསྔགས་ཡི་གེ་བརྒྱད་པའི་སྡེབ་སྦྱོར་ཀྱི་མཚན་ཉིད་སྟོང་ཕྲག་བཅུ་གཉིས་ཡི་
གེ་སུམ་འབུམ་བརྒྱད་ཁྲི་བཞི་སྟོང་ལེའུ་ལྔའི་བདག་ཉིད་སྟེ། ཟླ་བཟང་གི་འགྲེལ་
ཆེན་སྟོང་ཕྲག་དྲུག་བཅུ་པ་དང་ལྷན་ཅིག་ད་ལྟ་ཤམ་བྷ་ལ་ཉིད་ན་བཞུགས་ཤིང་།
ཆ་ཤས་ལེའུ་རེ་རེ་ཙམ་རྒྱ་བོད་ན་ཕེབས་པ་དང་བསྡུས་པའི་རྒྱུད། །གནས་ཀ་ལཱ་
པའི་གྲོང་གི་ལྷོ་ཕྱོགས་མ་ལ་ཡའི་སྐྱེད་མོས་ཚལ་གྱི་དུས་འཁོར་གྱི་གཞལ་ཡས་
ཁང་དུ་རྒྱལ་བས་རྩ་རྒྱུད་དུ་ལུང་བསྟན་ཞིང་རྗེས་སུ་གནང་བ་དང་འཐུན་པར།
འཇམ་པའི་དབྱངས་ཀྱིས་དྲང་སྲོང་ཉི་མའི་ཤིང་རྟ་ལ་སོགས་པ་ཚངས་པའི་དྲང་
སྲོང་དབང་པོ་ཡང་རབ་ཏུ་གྱུར་པ་བྱེ་བ་ཕྲག་ཕྱེད་དང་བཞི་ལ་སོགས་པ་ཡུལ་བྱེ་
བ་ཕྲག་དགུ་བཅུ་རྩ་དྲུག་གི་གདུལ་བྱ་ལ་རྩ་རྒྱུད་ནས་བསྡུས་ཏེ་གསུངས་པ། ཡི་
གེ་ཉི་ཤུ་རྩ་གཅིག་པ་མེ་ཏོག་ཕྲེང་འཛིན་གྱི་སྡེབ་སྦྱོར་བློ་ཀ་སྟོང་དང་སུམ་བཅུ་ཡི་
གེ་བརྒྱད་ཁྲི་དྲུག་སྟོང་ལྔ་བརྒྱ་དང་ཉི་ཤུ་ལེའུ་ལྔའི་བདག་ཉིད་སྟེ། པད་དཀར་གྱི་
འགྲེལ་ཆེན་སྟོང་ཕྲག་བཅུ་གཉིས་པ་དང་བཅས་ཏེ་རྒྱ་བོད་གཉིས་ཀར་དུ་བྱོན་
ནས་སྐལ་བཟང་གི་བརྟེན་བྱར་བཞུགས་པའོ། །
གཉིས་པ་རྒྱུད་ལ་གུས་པས་འཇུག་པའི་ཆེད་དུ་དེའི་ཆེ་བ་བརྗོད་པ་ལ་
གསུམ་ལས།
-387-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
གཞན་ལུགས་དགག་པ་ནི། རྒྱུད་འདི་ལ་མཆོག་ཏུ་མཛད་པའི་མཁས་པ་
སྔ་མ་རྣམས་ཀྱིས་འདི་ཕ་རྒྱུད་མ་རྒྱུད་གཉིས་ལས་མཆོག་ཏུ་གྱུར་པའི་གཉིས་མེད་
ཀྱི་རྒྱུད་ཡིན་པའི་དམ་བཅའ་ལེགས་པར་མཛད་ཀྱང་། སྒྲུབ་བྱེད་དཔྱིས་ཕྱིན་པར་
བཀོད་པ་མེད་ལ། སྒྲུབ་བྱེད་ཀྱི་གཙོ་བོ་ཐབས་ཤེས་གཉིས་པོ་ཕྱོགས་རེ་བ་མ་
ཡིན་པར་དབྱེར་མེད་ཆ་མཉམ་དུ་ཡོད་པ་ཉིད་ལ་འཆད་ལ། དེ་ཡང་འདིའི་ལེའུ་
དང་པོའི་མདོར་བསྡུས་གཉིས་པར་རིགས་མེད་པ་ཞེས་པའི་འགྲེལ་པ་ལ་བརྟེན་
ནས་འཆད་ཅིང་། གཞན་ཡང་གཞལ་ཡས་ཁང་གི་རྟེན་འོག་གཞི་འབྱུང་བ་རིམ་
བརྩེགས་རི་རབ་སོགས་ཀྱི་སྟེང་དུ་དཀྱིལ་འཁོར་བསྒོམ་པ་མ་རྒྱུད་དང་། དེ་
རྣམས་ཡོངས་སུ་གྱུར་ནས་གཞལ་ལས་བསྐྱེད་པ་ཕ་རྒྱུད་ཡིན་ལ། འདིར་གཉིས་
ཀ་བྱེད་པའི་ཕྱིར་ཞེས་པ་ལ་སོགས་པ་རྣམས་བཀོད་པ་ལ། ཕྱིས་ཀྱི་མཁས་པ་
དག་དེ་ལྟ་བུའི་རྣམ་བཞག་ནི་མི་རིགས་ཏེ། །མདོར་བསྡུས་གཉིས་པའི་ལུང་གི་
དོན་ནི། ཐབས་ཤེས་ཕྱོགས་རེ་བས་སངས་རྒྱས་མི་ཐོབ་པས་བླ་མེད་ཀྱི་རྒྱུད་ཡིན་
ན་ཐབས་གཉིས་སུ་མེད་པའི་སྒོ་ནས་ཕྱོགས་རེ་བའི་རིགས་མེད་པ་ཡིན་ནོ་ཞེས་པ་
ཡིན་ ཏེ། སྐབས་དེའི་ འགྲེལ་ཆེན་ལས། རིགས་ མེད་པ་ཅེས་པ་ནི་བརྗོད་བྱ་
རིགས་མེད་པ་རྗོད་པའི་ཕྱིར་རོ། །འདིར་རིགས་ནི་ཤེས་རབ་ཀྱི་ཕྱོགས་དང་
ཐབས་ཀྱི་ཕྱོགས་ཏེ། ཕྱོགས་སྤངས་པ་གང་གི་ཕྱིར་རིགས་དེ་མེད་པའི་རྒྱུད་དེ་ནི་
རིགས་མེད་པ་ཤེས་རབ་དང་ཐབས་ཀྱི་བདག་ཉིད་ཅན་རྣལ་འབྱོར་གྱི་རྒྱུད་ཅེས་
རྒྱལ་བས་གཉིས་སུ་མེད་པར་གསུངས་སོ། །བརྗོད་པར་བྱ་བ་ཐབས་དང་ཤེས་
རབ་ཀྱི་བདག་ཉིད་ཅན་གྱི་རྒྱུད་ཀྱི་རྒྱལ་པོ་འདི་ཐབས་དང་ཤེས་རབ་ཀྱི་ཕྱོགས་ཐ་
དད་ན་ཐབས་དང་ཤེས་རབ་ཀྱི་བདག་ཉིད་ཅན་གྱི་བརྗོད་པར་བྱ་བ་མེད་པར་
-388-



དུས་འཁོར་རྒྱུད་བཤད་སྔོན་འགྲོ་དགའ་སྟོན།
འགྱུར་རོ། །དེ་མེད་ན་གཉིས་སུ་མེད་པའི་ཡེ་ཤེས་མེད་པར་འགྱུར་རོ། །དེ་མེད་
ན་སངས་རྒྱས་ཉིད་ཀྱང་མེད་པར་འགྱུར་རོ། །དེ་མེད་ན་འཁོར་བའོ། །འདིར་
བརྗོད་པར་བྱ་བ་དང་རྗོད་པར་བྱེད་པ་འབྲེལ་པ་མེད་པ་ཐབས་ཀྱི་མིང་ཅན་གྱི་
རྣལ་འབྱོར་གྱི་རྒྱུད་ལ་ཐབས་དང་ཤེས་རབ་ཀྱི་བདག་ཉིད་གཉིས་སུ་མེད་པ་དང་
རྣལ་འབྱོར་བརྗོད་བྱ་རྗོད་བྱེད་ཀྱི་མཚན་ཉིད་དུ་མི་འགྱུར་རོ། །རྣལ་འབྱོར་གྱི་སྒྲ་
ནི་ཐབས་ཀྱི་དོན་བརྗོད་པར་བྱེད་པའང་ཤེས་རབ་ཀྱི་དོན་བརྗོད་པར་བྱེད་པ་ཡང་
མ་ཡིན་ཏེ། རྣལ་འབྱོར་གྱི་སྒྲ་ནི་ཐབས་དང་ཤེས་རབ་ཀྱི་དོན་བརྗོད་པར་བྱེད་
པའོ༑ །དེ་བཞིན་དུ་ཡང་གསུངས་པ། རྣལ་འབྱོར་ཐབས་གྱི་ལུས་དང་ནི། ཤེས་
རབ་གཅིག་པུ་དག་གིས་མིན། ཐབས་དང་ཤེས་རབ་སྙོམས་འཇུག་པ། དེ་བཞིན་
གཤེགས་པས་རྣལ་འབྱོར་གསུངས། ཅེས་སོ། །དེའི་ཕྱིར་གང་ལ་ཐབས་དང་ཤེས་
རབ་ཀྱི་བདག་ཉིད་བརྗོད་པར་བྱ་བ་ཡོད་པའི་རྒྱུད་དེ་ནི་དོན་དམ་པར་ཤེས་རབ་
ཀྱི་རྒྱུད་ཀྱང་མ་ཡིན་ལ་ཐབས་ཀྱི་རྒྱུད་ཀྱང་མ་ཡིན་ནོ། །འཇིག་རྟེན་གྱི་ཀུན་རྫོབ་
ཏུ་ནི་མེ་ལོང་ལྟ་བུའི་ཡེ་ཤེས་ལ་སོགས་པའི་དབྱེ་བ་ཕུང་པོ་དང་ཁམས་རྣམ་པར་
དག་པ་ལས་ཐབས་དང་ཤེས་རབ་ཀྱི་ཕྱོགས་སུ་དབང་པོ་བརྟུལ་པོའི་སེམས་ཅན་
གྱི་བསམ་པའི་དབང་གིས་དེ་བཞིན་གཤེགས་པ་གསུངས་སོ། །ཞེས་ གསུངས་
པའི་ཕྱིར་རོ། །གཞན་ཡང་ཐབས་ཤེས་རབ་ཀྱི་དོན་བདེ་སྟོང་གཉིས་ལ་བྱེད་ན་ནི་
ཕ་རྒྱུད་མ་རྒྱུད་གོ་བཟློག་པར་འགྱུར་རོ། །མ་རྒྱུད་ཀྱི་བདེ་བ་གཙོ་བོར་སྟོན་ལ་ཕ་
རྒྱུད་ཀྱིས་སྟོང་པ་གཙོ་བོར་སྟོན་པར་འདོད་པའི་ཕྱིར་རོ། །ཚོགས་གཉིས་ལ་བྱེད་
ན་ཡང་། །ཚོགས་གཉིས་མ་ཚང་བའི་བླ་མེད་ཀྱི་རྒྱུད་སྡེ་མེད་པས་ན་བླ་མེད་ཀྱི་
རྒྱུད་སྡེ་མཐའ་དག་གཉིས་མེད་ཀྱི་རྒྱུད་ཡིན་ནོ། །གཉིས་མེད་གཞིར་བྱས་པ་ལ་ཕ་
-389-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
རྒྱུ་དང་མ་རྒྱུད་ཀྱི་རིགས་གཉིས་སུ་ནི་བྱེད་དགོས་པས་དཔལ་དུས་ཀྱི་འཁོར་ལོ་
ཡང་མ་རྒྱུད་ཡིན་ནོ། །བདེ་མཆོག་སོགས་མ་རྒྱུད་བརྗོད་བྱ་མཐུན་ཤས་ཤིན་དུ་ཆེ་
བའི་ཕྱིར་དང་། ནང་ལེའི་དབུ་མའི་དབུགས་ལས་ལྷ་གྲངས་བཞག་པའི་སྐབས་སུ་
མ་རྒྱུད་ཀྱི་ཕྱོགས་སུ་འགྲེལ་ཆེན་ཉིད་ནས་བཤད་པའི་ཕྱིར་རོ། །ཕ་རྒྱུད་མ་རྒྱུད་དུ་
འཇོག་པའི་འཇོག་བྱེད་ཡང་། སྔ་མ་དག་གིས། ལྷ་ཕོ་མོ་མང་ཉུང་དང་། དུར་ཁྲོད་
མེད་པ་དང་ཡོད་པ་དཀྱིལ་འཁོར་གྱི་འོག་གཞི་འབྱུང་པ་རིམ་རྩེག་སོགས་མང་པོ་
ལ་འཆད་པ་ནི་མི་རིགས་ཏེ། ལྷ་ ཕོ་མོ་མང་ཉུང་གིས་འཇོག་ན་གསང་འདུས་
འཇམ་རྡོར་མ་རྒྱུད་དུ་ཐལ་བ་དང་། དུར་ཁྲོད་མེད་ཡོད་ཀྱིས་འཇོག་ན་འཇིག་བྱེད་
དང་འཁོར་ཆེན་སོགས་མ་རྒྱུད་དུ་ཐལ་བ་དང་། རི་རབ་ཀྱི་སྟེང་དུ་བཞག་ཡས་
ཁང་བསྒོམ་པ་མ་རྒྱུད་དུ་འཇོག་ན་གཤེད་མར་ལྷ་ལྔ་སོགས་མ་རྒྱུད་དུ་ཐལ་བ་
སོགས་གནོད་པ་མཐའ་ཡས་སོ། །དེས་ན་རང་གི་ལུགས་ནི། གཟུགས་སྐུའི་ཐུན་
མོང་མ་ཡིན་པའི་རྒྱུ་སྒྱུ་ལུས་རྩལ་དུ་སྟོན་ནས་འཆད་པ་ཕ་རྒྱུད། ཆོས་སྐུའི་ཐུན་
མོང་མ་ཡིན་པའི་རྒྱུ་བདེ་སྟོང་གི་ཡེ་ཤེས་རྩ་འདོན་དུ་བྱས་ནས་སྟོན་པ་མ་རྒྱུད་ཀྱི་
འཇོག་བྱེད་ཡིན་ནོ་ཞེས་གསུངས་སོ། །དེ་དག་ནི་མཐད་པར་མ་མཐོང་སྟེ། གཞན་
ལ་བཀོད་པའི་ཉེས་པ་རང་ལ་ཡང་མཚུངས་པ་དང་། རང་ལུགས་ཀྱི་འཇོག་བྱེད་
དེ་ཉིད་ཀྱི་ཕ་མ་རེ་རེ་བ་ལས་ལྷག་པའི་གཉིས་མེད་ཀྱི་རྒྱུད་གྲུབ་པ་དང་། འགྲེལ་
ཆེན་གྱི་ལུང་གིས་ཀྱང་དེ་ལྟར་གྲུབ་པས་སོ། །
དང་པོ་ནི། རྡོ་རྗེ་འཇིགས་བྱེད་ཀྱི་རྟོགས་བདུན་རྟོགས་གསུམ་ལྟ་བུ་ཕ་
རྒྱུད་མ་ཡིན་པར་འགྱུར་ཏེ། འཇོག་བྱེད་དེ་མེད་པའི་ཕྱིར་རོ། །སྐྱོན་མེད་དེ། ཁྱད་
ཆོས་དེ་ཕ་རྒྱུད་ཙམ་དུ་འཇོག་པའི་ཁྱད་ཆོས་ཀྱི་གཙོ་བོ་ཡིན་གྱི་རྒྱུད་ཀྱི་གསལ་
-390-



དུས་འཁོར་རྒྱུད་བཤད་སྔོན་འགྲོ་དགའ་སྟོན།
བའི་དབྱེ་བ་མཐའ་དག་ལ་ཁྱབ་པའི་མཚན་ཉིད་ལྟ་བུ་མིན་ནོ་ཞེ་ན། གཞན་དེ་
རྣམས་དེ་བཞིན་དུ་ཡིན་ནོ་ཞེས་པ་ལ་ལན་ཅུང་ཟད་ཀྱང་མེད་དོ། ། །
གཉིས་པ་ནི། དཔལ་དུས་ཀྱི་འཁོར་ལོ་ནི། ཕ་མ་རེ་རེ་བ་ལས་ལྷག་པའི་
བླ་མེད་ཀྱི་རྒྱུད་དུ་འགྱུར་ཏེ། རེ་རེ་བའི་འཇོག་བྱེད་གཉིས་པོའི་ཆ་མཉམ་དུ་སྟོན་
ནས་འཆད་པའི་ཕྱིར་ཏེ། གཟུགས་སྐུའི་ཐུན་མོང་མ་ཡིན་པའི་རྒྱུ་རྣམ་ཀུན་མཆོག་
ལྡན་གྱི་སྟོང་གཟུགས་དང༌། ཆོས་སྐུའི་ཐུན་མོང་མ་ཡིན་པའི་རྒྱུ་མི་འགྱུར་བའི་
བདེ་ཆེན་གཉིས་པོ་དེ་རྒྱུད་སྡེ་གཞན་མཐའ་དག་ལས་གསལ་ཞིང་རྫོགས་པ་རྩ་
འདོན་གི་བརྗོད་བྱ་བྱེད་པའི་ཕྱིར་རོ། །
གསུམ་པ་ནི། ལུང་དེའི་ཐབས་ཀྱི་མིང་ཅན་རྣལ་འབྱོར་གྱི་རྒྱུད་ལ་ཐབས་
ཤེས་ གཉིས་མེད་ཅེས་པའི་བརྗོད་བྱ་དང་རྣལ་འབྱོར་ཞེས་པའི་ རྗོད་བྱེད་ཀྱི་
འབྲེལ་པ་མེད་དོ་ཞེས་གསུངས་འདུག་པ་དེའི་རྣལ་འབྱོར་གྱི་རྒྱུད་དེ་བསམ་པར་
བྱས་ནས་ཡང་དོན་འདི་རྟོགས་ལ། འགྲེལ་ཆེན་གྱི་ཚིག་དེ་རྣམས་ཀྱི་དོན་ཁྱེད་
བཞེད་པ་ལྟར་ཡིན་པ་བྱས་ན་ཡང་། དོན་དམ་པར་བླ་མེད་ཀྱི་རྒྱུད་ཐམས་ཅད་
གཉིས་མེད་དང་། ཀུན་རྫོབ་ཏུ་ཕུང་པོ་དག་བྱར་བྱེད་པ་ཐབས་དང་། ཁམས་དག་
བྱར་བྱེད་པ་ཤེས་རབ་ཏུ་གསུངས་འདུག་པ་དེའི་ཀུན་རྫོབ་དང་དོན་དམ་གྱི་དོན།
བདེན་གཉིས་ལ་བྱས་ན་ནི། དོན་དམ་པར་བླ་མེད་ཀྱི་རྒྱུ་ཐམས་ཅད་གཉིས་མེད་
ཀྱི་རྒྱུད་ཡིན་པ་དེ་སུས་ཀྱང་མི་འགྲུབ་པས། དོན་དམ་ཞེས་པ་སྦས་དོན་གནས་
ཚུལ་དང་། ཀུན་རྫོབ་ཅེས་པ་དངོས་བསྟན་སྒྲས་ཟིན་ལ་བྱེད་དགོས་པར་གསལ་
ཞིང་དེ་ལྟར་བྱས་ན་ཡང་དངོས་བསྟན་སྒྲས་ཟིན་གྱི་སྒོ་ནས་དུས་འཁོར་གཉིས་
མེད་དམ་ཕ་མ་ཕྱོགས་རེ་བ་མ་ཡིན་པར་འགྲུབ་ཅིང་། ཁྱད་པར་ཕ་མའི་འཇོག་
-391-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
བྱེད་ཕུང་པོ་དང་ཁམས་དག་བྱའི་གཙོ་བོར་བྱེད་ཅེས་གསུངས་པ་དེས་ཤིན་དུའང་
འགྲུབ་ཏེ། རྒྱུད་འདིས་ཕུང་ཁམས་གཉིས་ཀ་དག་བྱའི་གཙོ་བོར་བྱེད་པའི་ཕྱིར་
རོ༑ ༑དེ་ལྟ་བུའི་བཤད་ཚུལ་ཅིག་མ་ཤེས་ན། སྐབས་དེའི་རིགས་མེད་པ་ཞེས་
པའི་ཁྱད་ཆོས་དེས་རྒྱུད་འདི་གང་ལས་ཁྱད་པར་དུ་བྱེད་པ་ཡིན་བསམ་པར་ཡང་
མི་ནུས་སོ། །ནང་ལེའི་དབུ་མའི་དབུགས་ཀྱི་ལྷ་གྲངས་ཀྱི་སྐབས་ཀྱིས་ཀྱང་མི་
གྲུབ་ཏེ། སྐབས་དེར་དུས་འཁོར་རྩ་བའི་ལྷ་རྣམས་ཀྱང་བདེ་མཆོག་མངོན་བརྗོད་
པའི་ལྷ་དང་ལོ་གསུམ་ཉི་མའི་ལྷར་འཐུན་པས་ཕྱོགས་གཅིག་ཏུ་བཤད་མོད་ཀྱི་
འཇུག་ཏུ་དེ་ལྟར་ཉི་མ་དང་ཟླ་བའི་ལྷ་ཐམས་ཅད་ཕྱོགས་གཅིག་ཏུ་ཚང་བ་ནི་དང་
པོའི་སངས་རྒྱས་ཞེས་ཕ་རྒྱུད་མ་རྒྱུད་གཉིས་ཀའི་ལྷ་འདི་ལ་ཚང་བར་གསུངས་
པའི་ཕྱིར་ཏེ། ཞིབ་པར་འོག་ཏུ་རྟོགས་པར་འགྱུར་ཞིང་རྒྱུད་འགྲེལ་ལས་ཤིན་དུ་
མང་ངོ༌། །འོན་ཀྱང་རྒྱུ་མཚན་འདི་ལྟ་བུ་ལ་རྟེན་ནས་རྣལ་འབྱོར་བླ་མེད་ཀྱི་རྒྱུད་སྡེ་
གཞན་ལ་མི་གུས་པ་ནི་རྣམ་པ་ཐམས་ཅད་བྱ་བར་མི་རིགས་ཏེ། །རྡོ་རྗེ་འཆང་གི་
གསུང་གི་གསང་བ་ཟབ་པ་ལས་ཀྱང་ཆེས་ཟབ་པ་རྡོ་རྗེ་ཐེག་པའི་རྒྱུད་སྡེ་བཞིའི་
གཙོ་བོ་ཡིན་པའི་ཕྱིར་དང༌། སྦས་དོན་གྱི་བརྗོད་བྱའི་གཙོ་བོ་ལ་ཁྱད་པར་ཅུང་
ཟད་ཀྱང་མེད་པའི་ཕྱིར་རོ། །དེར་མ་ཟད་ཀུན་ནས་མནར་སེམས་ཀྱི་དབང་གིས་
མུ་སྟེགས་ཀྱི་གྲུབ་མཐའ་ལ་སྨད་ན་ཡང་རྩ་ལྟུང་དུ་འགྱུར་ན། རྒྱལ་བའི་གསུང་
རབ་ལ་ལྟ་སྨོས་ཀྱང་ཅི་དགོས་ཏེ། དྲང་དོན་དང་ངེས་དོན་མདོ་སྡེ་དང་རྒྱུད་སྡེ་
མཐའ་དག་གི་དགོངས་གཞི་ངེས་པའི་དོན་ལ་ཁྱད་པར་ཅུང་ཟད་ཀྱང་མེད་དེ། །
གདུལ་བྱ་དེ་སངས་རྒྱས་ལ་དགོད་པ་བཞེད་པའི་ཐུགས་རྗེས་ཀུན་ན་མ་བསླངས་
པའི་གསུང་རབས་ཅུང་ཟད་ཀྱང་མེད་ལ་མཐའ་དག་ཀྱང་དེ་བཞིན་ཉིད་ལ་འབབ་
-392-



དུས་འཁོར་རྒྱུད་བཤད་སྔོན་འགྲོ་དགའ་སྟོན།
ཅིང་གཞོམ་པར་ཡང་དང་ཡང་དུ་གསུང་པའི་ཕྱིར་རོ། དེ་ལྟ་མོད་ཀྱི་དངོས་བསྟན་
སྒྲས་ཟིན་ལ་མཆོག་དམན་གྱི་ཁྱད་པར་དུ་མ་ཞིག་འབྱུང་བ་ནི། གདུལ་བྱའི་དབང་
གིས་གསུང་བའི་ཐབས་མཁས་ཡིན་ཏེ། དཔལ་མགོན་ཀླུ་སྒྲུབས་ཀྱིས་བྱང་ཆུབ་
སེམས་འགྲེལ་དུ། འཇིག་རྟེན་དབྱེ་བ་རྣམ་མང་བས། །ཐབས་ཚུལ་རྣམ་པ་སྣ་
ཚོགས་ ཀྱིས། སེམས་ཅན་ བསམ་ དང་ རྗེས་ མཐུན་ པར། འགྲོ་བའི་ མགོན་ པོ་
རྣམས་ཀྱིས་བསྟན། །ཟབ་དང་ཟབ་པ་མིན་དབྱེ་དང་། །ལ་ལར་གཉིས་ཀའི་
མཚན་ཉིད་ཀྱིས། །སྟོང་ཉིད་གཉིས་མེད་མཚན་ཉིད་ནི། །དབྱེ་བས་ཐ་དད་སྟོན་
པར་མཛད། །ཅེས་གསུངས་པ་ལྟར་རོ། །དེས་ན་འདིར་དངོས་བསྟན་གྱི་དབང་དུ་
བྱས་ནས་རྒྱུད་སྡེ་གཉིས་ལས་ལྷག་པའི་གཉིས་མེད་ཀྱི་རྒྱུད་དུ་སྒྲུབ་པ་བྱེད་ལ་
དེའི་དོན་ཡང་དེ་གཉིས་ཀྱི་དངོས་སུ་བསྟན་བྱའི་ཁྱད་ཆོས་ཀྱི་གཙོ་བོ་གང་དང་
གང་འདིས་ཆ་མཉམ་དུ་རྒྱས་པར་རྩལ་དུ་བཏོན་ཏེ་འཆད་པའི་སྒོ་ནས་གཉིས་པོ་
གང་རུང་གི་ཕྱོགས་གཅིག་ཁོ་ནར་ལྷུང་བ་མེད་པ་ལ་བྱ་ཞིང་། །
འདི་བསྒྲུབ་པ་ལ་གཉིས་ཏེ་ལུང་གི་དང་རིགས་པའི་སྒོ་ནས་བསྒྲུབ་པའོ། །
དང་པོ་ནི། སྔར་བཤད་པའི་མདོར་བསྡུས་གཉིས་པའི་ལུང་དེ་རྣམས་དང་།
གཞན་ཡང་དེ་འདྲ་བའི་ལུང་མང་དུ་ཡོད་མོད་ཀྱི། ཡི་གེ་མང་པར་འགྱུར་བས་
བཞག་ལ། །
ལུང་གི་གཙོ་བོ་ནི། རྒྱུད་དང་འགྲེལ་པའི་སྟོད་སྨད་ཀུན་དུ་དུས་ཀྱི་འཁོར་
ལོ་མཆོག་གི་དང་པོའི་སངས་རྒྱས་རིགས་མེད་པ་ཞེས་དང་།། རྡོ་རྗེ་སེམས་དཔའ་
མ་ནིང་གི་གོ་འཕང་ཞེས་སོགས་ཡང་ཡང་གསུངས་པ་འདིས་འགྲུབ་སྟེ། རིགས་
ཀྱི་དོན་ཐབས་ཤེས་སམ་ཕ་མ་རེ་རེ་བ་ལ་མཛད་ནས་དེ་མེད་པའི་དོན་དང་། མ་
-393-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ནིང་གི་དོན། ཕོ་མོ་གཉིས་ཀའི་དོན་བྱེད་ནུས་པའི་མ་ནིང་བཞིན་དུ་དེ་གཉིས་ཀའི་
ཁྱད་ཆོས་ཀྱི་གཙོ་བོ་རྣམས་ཚང་བར་ལྡན་པའི་སྒོ་ནས་གཉིས་ཀའི་བྱ་བ་བྱེད་ཅེས་
པ་ཡིན་པའི་ཕྱིར་རོ། །དེ་བཞིན་དུ། རྩ་རྒྱུད་དབང་མདོར་བསྟན་ལས། རྒྱུ་ནི་སྟོང་
ཉིད་གཟུགས་ཡིན་ཏེ། འབྲས་བུ་འགྱུར་མེད་སྙིང་རྗེའོ། རྒྱུ་ལས་འབྲས་བུ་རྒྱས་
བཏབ་ཅིང་། འབྲས་བུ་རྒྱུ་ཡི་རྒྱས་བཏབ་བོ། །ཞེས་དང་། གཞན་དང་གཞན་དུ་རྒྱུ་
དང་འབྲས། ཕུན་ཚོགས་དུ་ནི་རྒྱས་བཏབ་མེད། ཅེས་སོགས་གསུངས་པ་
རྣམས་སོ། །
གཉིས་པ་ལ། རྒྱུད་སྡེ་གཉིས་ལ་ཡོད་པའི་ཁྱད་ཆོས་ཀྱི་གཙོ་བོ་ཆ་མཉམ་
དུ་ལྡན་པ་དང་། མེད་པའི་ཁྱད་ཆོས་གཞན་ལས་ལྷག་པ་བྱེ་བྲག་ཏུ་ལྡན་པས་
བསྒྲུབ་པའོ། །
དང་པོ་ལ། ཕྱི་དང་། ནང་དང་། གཞན་ལ་རྟེན་ནས་སྒྲུབ་པ་གསུམ་མོ། །
དང་པོ་སྤྱི་ཡི་དབང་དུ་བྱས་ན། ཕྱི་འཇིག་རྟེན་གྱི་འཆགས་འཇིགས་ལ་སོགས་པ་
སྟོན་ཅིང་དེ་དང་འཐུན་པར་དཀྱིལ་འཁོར་སོགས་བསྒོམ་པ་ཕ་རྒྱུད་ཀྱི་གཙོ་ཆེ་
བའི་ཁྱད་ཆོས་དང་། ཕྱི་གནས་དང་ཉེ་བའི་གནས་ལ་སོགས་པ་སྟོན་ཅིང་དེ་དང་
མཐུན་པར་སྒོམ་པ་མ་རྒྱུད་ཀྱི་ཡིན་ལ། འདིར་དེ་གཉིས་ཀ་ཡང་ཆ་མཉམ་དུ་རྩལ་
འདོན་བྱེད་པས་སོ། གཉིས་པ་ནང་ལ་རྟེན་ན། ནང་རླུང་གི་རྣམ་བཞག་གཙོ་བོར་
སྟོན་པ་ཕ་དང་། རྩའི་རྣམ་བཞག་གཙོ་བོར་བསྟོན་པ་མ་རྒྱུད་ཡིན་ལ། འདིར་དེ་
གཉིས་ཀ་ཡང་ནང་ལེ་སོགས་སུ་གང་ལས་ཀྱང་རྒྱས་པ་འཆད་པས་སོ། །གཞན་
ལ་སྨིན་གྲོལ་གྱི་ལམ་གཉིས་ལས་སྨིན་ལམ་དབང་ལ། དག་བྱའི་དབང་དུ་བྱས་ན་
ཕུང་པོ་དག་བྱའི་གཙོ་བོར་བྱེད་པ་ཕ་དང་། ཁམས་དག་བྱའི་གཙོར་བོ་བྱེད་པ་མ་
-394-



དུས་འཁོར་རྒྱུད་བཤད་སྔོན་འགྲོ་དགའ་སྟོན།
རྒྱུད་ཡིན་ལ། འདིར་དེ་གཉིས་ཀ་རྒྱས་པར་དང་། དབང་རྫས་ ཕྱག་མཚན་དང་
སྦྱར་ན། རྡོ་རྗེའི་བརྟུལ་ཞུགས་སོགས་གཙོ་བོར་བྱེད་པ་ཕ་དང༌། ཁ་ཊ་ག་དང་
ཚངས་སྐུད་སོགས་གཙོ་བོར་བྱེད་པ་མ་རྒྱུད་ཡིན་ལ་འདིར་དེ་གཉིས་ཀ་བྱེད་པ་
སོགས་སོ། །གྲོལ་ལམ་ལ་བསྐྱེད་རྫོགས་གཉིས་ལས། སྐྱེད་རིམ་ལ་རྟེན་དང་
བརྟེན་པ་གཉིས་ཀྱི། རྟེན་ལ། འོག་གཞི་དང་དུར་ཁྲོད་ལ་སྦྱར་བ་གཉིས་ལས་དང་
པོ་ནི། འབྱུང་བ་རིམ་རྩེག་རི་རབ་དང་བཅས་པའི་སྟེང་དུ་དཀྱིལ་འཁོར་བསྒོམ་པ་
དང་༑ དེ་ཡོངས་སུ་གྱུར་ནས་དཀྱིལ་འཁོར་བསྒོམ་པ་མ་རྒྱུད་དང་། ཕ་རྒྱུད་ཀྱི་
གཙོ་ཆེ་བའི་ཁྱད་ཆོས་ཡིན་ལ་འདིར་དེ་གཉིས་ཀ་བྱེད་པ་དང་། དུར་ཁྲོད་ལ་སྦྱར་
ན༑ དུར་ཁྲོད་རྒྱས་པར་བསྒོམ་ཞིང་དེ་ལ་དག་བྱ་བྱེད་པ་སོགས་མང་དུ་སྦྱོར་བ་མ་
རྒྱུད་དང་། དེ་ལྟར་མི་བྱེད་པ་ཕ་རྒྱུད་ཡིན་ལ་འདིར་དེ་གཉིས་ཀ་དང་འཐུན་པའི་
ཕྱིར་དུ། དུར་ཁྲོད་ཀྱི་མིང་ཙམ་ཞིག་བྱེད་ལ། མ་རྒྱུད་རྣམས་ནས་འབྱུང་བ་ལྟ་བུའི་
ཞིང་སྐྱོང་ཕྱོགས་སྐྱོང་མེ་བརྒྱད་ཆུ་བརྒྱད་ཤིང་བརྒྱ་རོ་ལངས་དང་གཅན་གཟན་ལ་
སོགས་པ་རྒྱས་པར་མི་བྱེད་པས་སོ། །བརྟེན་པ་ལས། ལྷའི་ གྲངས་ དང༌།
བཞུགས་སྟབས་དང་། ཞལ་ཕྱག་དང་། གདན་དང་རྒྱན་ཀྱི་སྒོ་ནས་བསྒྲུབ་པའོ། །
དང་པོ་ནི་སྔར་བཤད་པ་ལྟར། ནང་ལེའི་དབུ་མའི་རྩ་རླུང་ལ་ལྷ་གྲངས་བཞག་
པའི་སྐབས་སུ། ལུས་ཀྱི་རྩ་འཁོར་དྲུག་གི་རྩ་གྲངས་བརྒྱ་ལྔ་བཅུ་རྩ་དྲུག་པོ་པདྨ་
གདན་ཅན་གྱི་ལྷར་གྲགས་པའི་པདྨའི་ལྟེ་བའི་ལྷ་ཡིན་ལ། དེ་དབུས་མའི་ལོ་
གསུམ་གྱི་ཞག་གྲངས་ལ་གཟའ་བདུན་གྱིས་ཐོབ་པའི་རྙེད་པ་དང་ལྷག་མ་ཡིན་
ཞིང་༑ ༑རོ་རྐྱང་གི་ལོ་བརྒྱའི་ཉིན་ཞག་འཕོ་འཚམས་སུ་འབྱུང་བའི་དབུ་མའི་ཆ་
ལ་འབྱེད་ཚུལ་གཉིས་བྱས་པའི་དང་པོ་ལ་གསུང་འཁོར་གྱི་འདབ་མའི་རྣལ་འབྱོར་
-395-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
མ་རེ་བཞི། གཉིས་པ་ལ་ཚེས་ལྷའི་གཙོ་བོ་རྣམས་པདྨ་གདན་ཅན་ཀྱི་ནང་དུ་ཚུད་
པའི་ཚབ་ཏུ་མཆོད་ལྷ་བཅུ་གཉིས་གྲངས་པའི་སུམ་བརྒྱ་དྲུག་བཅུ། དེ་ཐམས་ཅད་
ཐབས་ཤེས་དབྱེར་མེད་ཡིན་པས་ཡབ་རེ་རེ་དང་བཅས་པས་བརྒྱད་བརྒྱ་དང་བཞི་
བཅུ་ཞེ་བརྒྱད་པོ་རྣམས་འདབ་མའི་ལྷ་གྲངས་ཏེ། ལྟེ་བའི་རྣམས་དང་བཅས་པས་
སྟོང་དང་བཞི་དེའི་སྟེང་དུ་དུས་འཁོར་གྱིས་སྤྱི་བོའི་འཁོར་ལོ་སོགས་པའི་ཕྱག་རྒྱ་
དྲུག་བསྣན་པ་རྣམས་དུས་འཁོར་རྩ་བའི་ལྷ་ཡིན་ལ། དེའི་སྟེང་དུ་མ་རྒྱུད་ཀྱི་གཙོ་
བོ་བདེ་མཆོག་མངོན་རྗོད་ཀྱི་ལྷ་བདུན་བཅུ་རྩ་གཉིས་པོ་བསྣན་པས་སྟོང་དང་
བརྒྱད་བཅུ་གྱ་གཉིས་འབྱུང་བའི་གཙོ་བོ་ཡབ་ཡུམ་སྤྱི་ཁྱབ་ཏུ་བཞུགས་སུ་བཅུག་
པའི་སྟོང་བརྒྱད་བཅུ་པོ་ལོ་གསུམ་ཉི་མའི་ལྷ་ཞེས་གསུངས་ཏེ་ལོ་གསུམ་གྱི་ཞག་
གྲངས་དང་འཐུན་པ་ཡིན་ལ། དེའི་སྟེང་དུ་ཕྱོགས་གསུམ་གྱི་ཞག་ཞེ་ལྔ་པོ་དུ་སྦྱོར་
བཅུ་གཉིས་ཀྱིས་བསྒྱུར་བས་ལྔ་བརྒྱ་བཞི་བཅུ་འབྱུང་བ་ལ་ཕ་རྒྱུད་གསང་བ་
འདུས་པ་ལྷ་དགུ་མ་དང་བཅུ་གསུམ་མ་དང་བཅུ་དགུ་མ་དང་། ཉེར་ལྔ་མ་སོ་
གཉིས་མ་སོ་བཞི་མ་རྣམས་སྡོམས་པས་བརྒྱ་དང་སོ་གཉིས་དེ་རེ་རེ་ཡང་ཐབས་
ཤེས་རེ་རེ་དང་བཅས་པས་ཉིས་བརྒྱ་རེ་བཞི། སྒྱུ་འཕྲུལ་དྲ་བ་ལྷ་ཞེ་གསུམ་མ་དང་
ཞེ་ལྔ་མ་དང་ཞེ་དགུ་མ་གསུམ་སྡོམས་པས་བརྒྱ་སོ་བདུན་ཐབས་ཤེས་རེ་རེ་དང་
བཅས་པས་ཉིས་བརྒྱ་དང་དོན་གཞི། དེ་རྣམས་སྡོམས་པས་ལྔ་བརྒྱ་དང་སོ་བརྒྱད་
སྔར་གྱི་གཙོ་བོ་ཡབ་ཡུམ་བསྣན་པས་ལྔ་བརྒྱ་བཞི་བཅུ་པོ་ཕྱོགས་གསུམ་ཟླ་བའི་
ལྷ་ཞེས་བྱ་ལ། དེ་ལྟར་ཕ་རྒྱུད་མ་རྒྱུད་དུས་འཁོར་རྩ་བའི་ལྷ་དང་བཅས་པ་ཀུན་
སྡོམས་པས་སྒྱུ་སྐར་ཀྱི་ཆུ་ཚོད་སྟོང་དྲུག་བརྒྱ་ཉི་ཤུ་ཚང་བའི་རྩ་རྒྱུད་ཀྱི་དཀྱིལ་
འཁོར་འབྱུང་བར་གསུངས་ཤིང་། དེ་ལ་བཅུས་བགོས་པའི་གྲངས་བརྒྱ་རེ་གཉིས་
-396-



དུས་འཁོར་རྒྱུད་བཤད་སྔོན་འགྲོ་དགའ་སྟོན།
པོའི་དྲུག་དུས་འཁོར་གྱི་ཕྱག་རྒྱ་དང་བརྒྱ་ང་དྲུག་བསྡུས་རྒྱུད་ཀྱི་ལྷའི་གཙོ་བོར་
ལེགས་པར་གསུངས་པ་འདིས་འགྲུབ་ཏེ། མདོར་ན་རྒྱུད་སྡེ་འདིའི་དཀྱིལ་འཁོར་
གྱི་ནང་ན་ཕ་རྒྱུད་དང་མ་རྒྱུད་གཉིས་ཀའི་ལྷ་ཚོགས་ཆ་མཉམ་པར་བཞུགས་པའི་
ཕྱིར་རོ། ། །
གཉིས་ པ་ བཞུགས་ སྟབས་ལ་སྦྱར་ན། གཙོ་བོ་བཞེངས་པ་དང༌།
བཞུགས་པ་མ་དང་ཕའི་གཙོ་ཆེ་བའི་ཁྱད་ཆོས་སུ་འགྲེལ་ཆེན་ཉིད་ནས་གསུངས་
ལ༑ འདིར་གཉིས་ཀ་དང་འཐུན་པའི་ཕྱིར་དུ། དངོས་བསྟན་གྱི་དུས་འཁོར་ཡབ་
ཡུམ་བཞེངས་ལ་སྦས་དོན་གྱི་མི་བསྐྱོད་པ་ཡབ་ཡུམ་བཞུགས་པ་ཡིན་ནོ། །
གསུམ་པ་ཞལ་ཕྱག་ལ་སྦྱར་ན། ཡབ་ཡུམ་ཞལ་ཕྱག་གྲངས་མཉམ་
པ་དང་མི་མཉམ་པ་ཕ་དང་མའི་ཁྱད་ཆོས་ཀྱི་གཙོ་བོར་འགྲེལ་ཆེན་ཉིད་གསུངས་
ལ༑ འདིར་སྦས་དོན་གཙོ་བོ་ཡབ་ཡུམ་གྱིས་ཀྱང་རྟོགས་ཤིང་། དངོས་ཀྱི་ཡང་
གཙོ་བོ་ཡབ་ཡུམ་ཞལ་ཕྱག་མི་མཉམ་ལ། འཁོར་ཐམས་ཅད་མཉམ་པས་སོ། ། །
བཞི་པ་གདན་ཡང་། གདན་རིན་པོ་ཆེའི་ཁྲི་དང་ཟླ་བ་སོགས་གཙོ་
བོར་བྱེད་པ་ཕ་དང་། རོ་གདན་དང་ཉི་མ་སོགས་གཙོ་བོར་བྱེད་པ་མའི་ཁྱད་ཆོས་
སུ་གསུངས་པ་འདི་དེ་གཉིས་ཀའོ། །
ལྔ་པ་རྒྱན་ཡང་། རིན་པོ་ཆེའི་རྒྱན་གཙོ་བོར་བྱེད་པ་ཕ་དང་། རུས་པའི་
རྒྱན་གཙོ་བོ་བྱེད་པ་མའི་ཁྱད་ཆོས་ཡིན་ལ་འདིར་གཉིས་ཀ་དང་འཐུན་པའི་ཕྱིར་
དུ་རྡོ་རྗེའི་རྒྱན་མཛད་པས་སོ། །གཞན་ཡང་སྐྱེད་ཆོག་སོགས་ལའང་ཞིག་ཏུ་སྦྱར་
ན་སྦྱར་དུ་ཡོད་མོད་ཀྱི། དེ་ཙམ་གྱིས་མཚོན་པར་ནུས་སོ། །རྫོགས་རིམས་ལ།
རླུང་གི་རྣལ་འབྱོར་གཙོ་བོར་བྱེད་པ་དང་། རྩའི་རྣལ་འབྱོར་གཙོ་བོར་བྱེད་པ་ཕ་
-397-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
མའི་ཁྱད་ཆོས་ཡིན་ལ་འདིར་ཉིས་ཀ་ཆ་མཉམ་སྟེ། སྲོག་རྩོལ་གྱི་སྐབས་སུ་རླུང་
དང་འཛིན་པའི་སྐབས་སུ་རྩ་གཙོ་བོར་བསྒོམས་སོ། ཁྱད་པར་གཟུགས་སྐུའི་ཐུན་
མོང་མ་ཡིན་པའི་རྒྱུ་གཟོ་བོར་བསྒོམ་པ་ཕ་དང་ཆོས་སྐུའི་དེ་གཙོ་བོ་བསྒོམ་པ་མར་
བྱེད་པ་ནི་ལེགས་ལ་དེ་ཡང་ཆ་མཉམ་དུ་བྱེད་པས་སོ། །དེ་ལྟ་བུའི་ཕ་མ་གཉིས་ཀྱི་
ཁྱད་ཆོས་དེ་རྣམས་ཀྱང་རྒྱུད་དང་དཀྱིལ་འཁོར་རེ་རེ་ལ་ཁྱབ་བྱེད་དུ་ཡོད་མེད་
སོགས་ནི་རྩི་བ་མ་ཡིན་ཏེ། དེ་ལྟར་རྩིས་པའི་སྒོ་ནས་དགག་པ་བྱས་ན་འགྲེལ་
ཆེན་དྲི་མེད་འོད་ལ་དགག་པ་མང་དུ་བྱས་པར་འགྱུར་ཏེ། གཞུང་འདིའི་སྐབས་སུ་
རྟོགས་པར་འགྱུར་རོ། །དེས་ན་ཕ་རྒྱུད་མ་རྒྱུད་ཙམ་གྱི་ཁྱད་ཆོས་གཙོ་ཆེ་བ་ཡིན་
པའམ༑ གཙོ་ཆེར། ཕ་རྒྱུད་ཀྱི་གཙོ་བོ་གསང་བ་འདུས་པ་དང་། མ་རྒྱུད་ཀྱི་གཙོ་
བོ་བདེ་མཆོག་གཉིས་ནས་དངོས་སུ་ཤས་ཆེ་བར་འབྱུང་བ་ལ་བྱེད་དགོས་པར་
ཤེས་པར་བྱའོ། །དེ་ལྟར་རྒྱུད་འདི་ནི་རྒྱུ་སྡེ་གཞན་མཐའ་དག་ལ་ཁྱབ་པའི་ཚུལ་
གྱིས་དབང་བསྒྱུར་བ་ན་རྒྱུད་ཀྱི་རྒྱལ་པོ་ཞེས་ཀྱང་བྱ་ལ། འདི་བཤད་པས་ཀྱང་
གཞན་རྣམས་ཀྱང་བཤད་པར་འགྱུར་བས་ན། ཀུན་གྱི་གསལ་བྱེད་ཀྱང་ཡིན་ཏེ།
འདིས་ཀྱང་གུས་པས་འཇུག་པའི་གནས་བླ་ན་མེད་པར་གྲུབ་པ་ཡིན་ནོ། །
གཉིས་པ་གཞན་ལ་མེད་པའི་ཁྱད་ཆོས་བྱེ་བྲག་ཏུ་ལྡན་པས་སྒྲུབ་པ་ལ།
བརྗོད་བྱ་དང་རྗོད་བྱེད་ལ་རྟེན་ནས་སྒྲུབ་པ་གཉིས་ཀྱི་དང་པོ་ལ་ཕྱི་དང༌། ནང་
དང་༑ གཞན་དང་། ཐུན་མོང་ལ་རྟེན་ནས་སྒྲུབ་པའོ། །
དང་པོ་ནི། ཀུན་རྫོབ་ཏུ་དུས་རྒྱུར་སྨྲ་བ་རྗེས་སུ་བཟུང་བའི་ཕྱིར་དང་༑
དུས་ཀྱི་འཇིག་རྟེན་གྱི་ཉེར་ལེན་དང་རྣམ་སྨིན་གྱི་རྒྱུ་མི་བྱེད་ཀྱང་། བྱེད་རྒྱུའམ་
བདག་རྐྱེན་ཙམ་དུ་ཁས་བླང་དུ་རུང་བ་ལ་དགོངས་ནས། རྒྱུད་གཞན་དུ་ཡང་།
-398-



དུས་འཁོར་རྒྱུད་བཤད་སྔོན་འགྲོ་དགའ་སྟོན།
དུས་ ཀྱིས་འབྱུང་པོ་རྣམས་སྤྲོ་ཞིང་། །དུས་ཀྱི་རྟག་ཏུ་བསྡུད་པར་བྱེད། །དུས་ནི་
བཅོམ་ལྡན་རྡོ་རྗེ་ཅན། །ཉིན་མཚན་རང་བཞིན་ཅན་ཡིན་ནོ། ཞེས་གསུངས་པ་
ལྟར་འདིར་ཡང་། དུས་ཀྱི་སྟོང་པ་རྣམས་ལས་རླུང་དང་འབར་བྱེད་ཅེས་སོགས་ཀྱི་
སྒོ་ནས། དུས་ཀྱི་མཐུ་ལས་སྟོང་པའི་རྡུལ་ཕྲན་ཞེས་བྱ་བ་ཐ་མལ་པའི་དབང་པོའི་
ཡུལ་ལས་འདས་པའི་རྡུལ་ཕྲན་སོ་སོ་བ་རྣམས་རིམས་ཀྱིས་འདུས་པ་ལས་འཇིག་
རྟེན་དང་པོར་འཆགས་པར་གསུངས་ལ། དེ་ལྟར་རྩོམ་བྱེད་ཀྱི་སྟོང་པའི་རྡུལ་ཕྲན་
དེ་ལ་འབྱུང་བ་ལྔ་ཀའི་རྡུལ་ཡོད་ལ། དེ་རྣམས་དང་དྲུག་པ་ཆོས་དབྱིངས་ཁྱབ་བྱེད་
ཀྱི་སྟོང་པ་ལས་འཇིག་རྟེན་གྲུབ་བོ། །འོ་ན་འབྱུང་བ་ལྔ་པ་ནམ་མཁའི་རྡུལ་ཕྲན་ནི་
བསམ་པར་དཀའོ་ཞེས་ན་སྐྱོན་མེད་དེ། ས་ཆུ་མེ་རླུང་ནམ་མཁའི་རྡུལ་རྣམས་ཡོན་
ཏན་ལྔ་དང་བཞི་དང་གསུམ་དང་གཉིས་དང་བཞི་ཡི་བར་དུ་ལྡན་པར་གསུངས་
པས་ན། སའི་རྡུལ་ཕྲན་དང་ནམ་མཁའི་རྡུལ་ཕྲན་གྱི་བར་ན་ཁྱད་པར་ཤིན་ཏུ་ཆེ་
བས་འདིར་ནམ་མཁའི་རྡུལ་ཕྲན་ནི་ཡིད་ངོའི་ཆོས། མངོན་པ་ལས་བཤད་པའི་
ཆོས་ཀྱི་སྐྱེ་མཁྱེད་པའི་གཟུགས་ལྟ་བུ་གཅིག་ལ་འདོད་པས་དང་། དེ་འཇིག་རྟེན་
འཆགས་པའི་རྟེན་དུ་མེད་དུ་མི་རུང་ཞིང་དེ་ཡང་ཆོས་དབྱིངས་ལ་རྟེན་པར་འདོད་
པས་ན་གང་དག །སྟོང་པ་ཞེས་བྱའི་རྡུལ་གྱིས་འཇིག་རྟེན་རྩོམ། འདི་ནི་བྱེ་བྲག་
པ་ཡི་གཞུང་ལུགས་ཡིན། ཞེས་སོགས་ཀྱི་རྩོད་པ་ནི། ཡིད་ཀྱི་མུན་པ་ལས་བྱུང་
བའི་རྩོད་པ་སྟེ། །དོན་བྱེ་བྲག་པ་དང་ཁྱད་པར་ཤིན་དུའང་ཆེ་ལ། ཐ་སྙད་དུ་ཕྱི་
དོན་ཁས་ལེན་པའི་རྣམ་བཞག་བྱེད་ན། རྩོམ་བྱེད་ཀྱི་རྡུལ་ཕྲན་གང་ནས་བྱུང་བ་
སོགས་ཀྱི་རྣམ་བཞག་བྱེད་དགོས་ཤིང་། རང་གིས་ཀྱང་མངོན་པར་བཤད་པར་
བྱས་པའི་ཕྱིར་རོ། །དེས་ན་འཇིག་རྟེན་ཆགས་ཚུལ་གྱི་རྣམ་བཞག་ནི། བྱེ་བྲག་སྨྲ་
-399-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
བ་དང་བསྟུན་པར་འགྲེལ་ཆེན་ཉིད་ནས་གསུངས་ལ། དེ་ཡང་། གཞན་སྡེ་བྱེ་བྲག་
པ་དང་འཐུན་ཤས་ཆེ་བས། དེ་ལྟར་ན་རང་གཞན་གྱི་སྡེ་པ་དེ་གཉིས་ཀ་ཐ་སྙད་སྒོ་
བསྟུན་གྱི་སྒོ་ནས་འདུན་པར་བྱས་ཏེ། རྩ་བ་ཆོས་དབྱིངས་ལ་རྟེན་པའི་དོན་རྟོགས་
སུ་གཞུག་པའི་སྒོ་ནས་རྗེས་སུ་འཛིན་པའི་ཐབས་མཁས་ཁྱད་པར་ཅན་ནི་འཇིག་
རྟེན་རྩོམ་ཚུལ་བཤད་པའི་དགོས་པའི་གཙོ་བོ་ཡིན་པར་ཁོ་བོས་སེམས་སོ། །
འགྲེལ་པར་དངོས་སུ་གསུངས་པའི་དགོངས་པ་ནི་འཇིག་རྟེན་ན་གཞན་གྱིས་
བཀུར་བར་འོས་པའི་རྒན་པོ་བཞི་སྟེ། ཡེ་ཤེས་ཀྱི་དང༌། དཀའ་ཐུབ་ཀྱིས་དང་།
ཐོས་པས་དང་། ནོར་གྱི་རྒན་པའོ། ། །
དང་པོ་ནི། མངོན་ཤེས་ལ་སོགས་པའི་རྟོགས་པ་དང་ལྡན་པ་དང་།
གཉིས་པ་ནི་དགེ་སློང་སླབ་པ་ལ་གནས་ནས་རིང་དུ་ལེན་པ་དང་། །
གསུམ་པ་ནི་ཐེག་པ་གསུམ་ཀ་རྫོགས་པར་ཐོས་པ་དང༌། བཞི་པ་ནི་
འཇིག་རྟེན་གྱི་རྒྱལ་པོ་རྣམས་ཡིན་ལ། ཁྱིམ་པས་འདུལ་བ་ཐོས་སུ་མི་རུང་བའི་སྒོ་
ནས་ཐོས་པས་རྒན་པ་མེད་པས་ཉན་ཐོས་བྱེ་བྲག་ཏུ་སྨྲ་བའི་གཞུང་ལུགས་ཤེས་པ་
ནི་ཐོས་པས་རྒན་པའི་ཁྱད་ཆོས་སུ་བསྟན་ཏེ། རྒྱུད་འཆད་པའི་རྡོ་རྗེ་ཡོངས་རྫོགས་
ཁྱིམ་པས་བྱར་མི་རུང་ཞེས་འཆད་པ་པོའི་ཆེ་བ་རྟོགས་པའི་ཆེད་ཡིན་པར་
གསུངས་སོ། །དེ་ལྟར་ན་འཇིག་རྟེན་རྩོམ་བྱེད་སྟོང་པའི་རྡུལ་ཕྲན་ཀྱིས་བྱེད་པར་
བཤད་པའང་གཞན་ལ་མེད་པའི་ཁྱད་ཆོས་སོ། །དེ་བཞིན་དུ་བརྩམས་པའི་འཇིག་
རྟེན་གྱི་ཚད་དཔག་ཚད་འབུམ་ཕྲག་བཞི་པ་དང་། དབྱིབས་རི་གླིང་ཟླུམ་པོ་དང་།
རི་རབ་གྱེན་དུ་ཇེ་རྒྱས་སུ་ཡོང་བ་དང་། རི་རབ་ཀྱི་སྟེང་ན་དུས་ཀྱི་འཁོར་ལོའི་
དཀྱིལ་འཁོར་ཡོངས་རྫོགས་བཞུགས་པ་དང་། །ཕྱི་རོལ་སྟོང་པ་གཅིག་པུ་ཞེས་
-400-



དུས་འཁོར་རྒྱུད་བཤད་སྔོན་འགྲོ་དགའ་སྟོན།
བྱའི་རྡུལ་གྱིས་བསྐོར་བ་དང་། ནམ་མཁའ་ལ་ཁྱིམ་བཅུ་གཉིས་དང་། ས་ལ་གླིང་
བདུན་དང་། མཚོ་བདུན་དང་། རི་བདུན་རྣམས་རི་རབ་ལ་བསྐོར་ནས་གནས་
པའི་གླིང་བདུན་པ་འཛམ་གླིང་ཆེན་པོ་ལས་ཀྱི་ས་ལ་ས་དུམ་བུ་བཅུ་གཉིས་སུ་
བྱས་པའི་ཕྱོགས་རེར་གླིང་གསུམ་གྱི་དབུས་མ་རྣམས་ལ་ལུས་འཕགས་པོ་ལ་
སོགས་པའི་མིང་འདོགས་ཤིང་། དེ་དག་ཐམས་ཅད་དུ་སྤང་བྱ་ཀླ་ཀློའི་ཆོས་མི་
དགེ་བ་དང་། བླང་བྱ་སངས་རྒྱས་ཀྱི་ཆོས་དགེ་བ་གཉིས་རྫོགས་པར་འཁོར་བ་
རྣམས་ཀྱང་ཕྱི་ལ་རྟེན་པའི་ཁྱད་ཆོས་རགས་པ་ཡིན་ལ། དེ་རྣམས་འགྲེལ་ཆེན་གྱི་
དངོས་བསྟན་ལ་མངོན་པར་ནས་བཤད་པའི་འཇིག་རྟེན་དང་མི་མཐུན་ཡང་སྐྱོན་
མེད་པའི་རྒྱུ་མཚན་དུ་སེམས་ཅན་གྱི་བསམ་པའི་དབང་གིས་གཉིས་ཀ་སྲིད་པར་
བཤད་པ་ཉིད་ཡོད་ལ། །ཡང་འདི་ལྟར་བུའི་རྣམ་བཞག་འདི། མུ་སྟེགས་ཀྱི་གཞུང་
འགའ་ཞིག་ལས་ཚངས་པའི་ཡུལ་ལ་དཔག་ཚད་བྱེ་བའི་ཁྱོན་ཡོད་པར་བཤད་པ་
དེ་འགོག་པའི་ཕྱིར་དུ་བཤད་པར་གསུངས་སོ། །དེ་ལ་གཞན་གྱིས། སེམས་ཅན་
བསམ་པའི་དབང་གིས་མི་འགལ་ན། ཚངས་པའི་ཡུལ་པ་དཔག་ཚད་བྱེ་བའི་ཁྱོན།
ལྡན་པར་གསུངས་པའི་འཇིག་རྟེན་ཅི་ཕྱིར་འགོག །ཅེས་པའི་རྩོད་པ་ལ་ལན་
འདེབས་པ་ཅུང་ཟད་དཀའ་བར་ཡོད་པས། །
བུ་སྟོན་ཐམས་ཅད་མཁྱེན་པ། ལུགས་འདི་དྲང་དོན་དང་། མངོན་པ་ནས་
བཤད་པ་ཐ་སྙད་པའི་ངོ་ན་གནས་ལ། དྲང་དོན་གྱི་དགོངས་གཞི་ལྟེ་བའི་རྩ་
འདབ་བཅུ་གཉིས་ལས་རླུང་སྐྱོན་ཅན་ཚང་བར་འཁོར་བ་དེ་ཡེ་ཤེས་ཀྱི་རླུང་གིས་
འཇོམས་པ་ལ་དགོངས་ནས། ས་དུམ་བུ་བཅུ་གཉིས་ལ་དགེ་མི་དགེ་གཉིས་ཀ་
འཁོར་བ་དང༌། ལུས་ཀྱི་དབྱིབས་དང་འདོམ་ཚད་སོགས་ལ་དགོངས་ནས་
-401-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
དབྱིབས་ཚད་གསུངས་ལ། དགོས་པ་ནི་མུ་སྟེགས་ཀྱི་གཞུང་བྷ་ར་ཏ་ཞེས་བྱ་བ་
མཆོག་ཏུ་འཛིན་པའི་གང་ཟག་གི་ངོར། དེ་ནས་བཤད་པ་དང་འཐུན་པར་
གསུངས་པའོ། །ཞེས་གསུངས་པ་ལྟར་ཁས་བླངས་པའམ། ཡང་ན་སེམས་ཅན་གྱི་
བསམ་པའི་དབང་གིས་འཇིག་རྟེན་སྣ་ཚོགས་ཀྱི་ཚད་དབྱིབས་འབྱུང་བ་སྒྲ་ཇི་
བཞིན་དུ་ཁས་ལེན་ན། ཚངས་པའི་ཡུལ་ལ་དཔག་ཚད་བྱེ་བའི་ཁྱོན་ཡོད་པ་དེ།
དངོས་ཀྱི་གདུལ་བྱ་དེའི་གཞུང་གི་དགག་ཡུལ་ཡིན་པས་དེའི་ངོར་དེ་འགོག་པ་
ལྟར་མཛད་པའི་དྲང་དོན་དུ་ཤེས་པར་བྱ་སྟེ། རྣམ་དཔྱོད་དང་ལྡན་པ་རྣམས་ཀྱིས་
ལུགས་འདི་གཉིས་གང་ཡང་རུང་བ་ཞིག་ལ་འཇུག་པར་རིགས་སོ། །
གཉིས་པ་ནི་ནང་ལ་རྟེན་ནས་སྒྲུབ་པ་ལ། ལུས་དང་པོར་ཆགས་པའི་
དང་༑ ཆགས་ ནས་ གནས་ པའི་ དང་། གནས་ པ་ འཇིག་ པའི་ དང་། འཇུག་ པ་
བསྲུང་བའི་རྣམ་བཞག་ལ་རྟེན་ནས་སྒྲུབ་པའོ། །
དང་པོ་ནི། མངལ་དུ་ལུས་ཁུ་རྡུལ་ཀུན་གཞི་གསུམ་དང་འབྱུང་བ་ལྔ་ལ་
རྟེན་ནས་འགྲུབ་ཅིང་དེ་ཡང་ཟླ་བ་འདིའི་བར་ལ་རྩ་དང་ཁམས་དང་རླུང་ལ་
སོགས་པ་འདི་འགྲུབ་ཀྱི་རྣམ་བཞག་རྒྱས་པར་བཤད་མོད་ཀྱི་དེ་ཙམ་ནི་འདིའི་
དགོས་ཆོས་མ་ཡིན་ཏེ། ཁྱད་པར་རེ་རེ་ཙམ་མ་གཏོགས་མདོ་རྒྱུད་གཞན་ནས་
ཀྱང་འབྱུང་བའི་ཕྱིར་རོ། །དེས་ན། ལྷ་ཁྱབ་འཇུག་གི་འཇུག་པ་བཅུའི་སྒོ་ནས་
འཇིག་རྟེན་མཐའ་དག་བྱས་པར་སྨྲ་བའི་དོན་དགག་པའི་ཕྱིར་དང་། ཐ་སྙད་ཀྱི་
འདུན་པར་བྱ་བའི་ཕྱིར་དུ་མངལ་དང་བཅས་པའི་གནས་སྐབས་རྣམས་ཁྱབ་
འཇུག་གི་འཇུག་པ་བཅུ་ལ་སྦྱར་ནས་གསུངས་པ་དང་། ལུགས་འདི་ལ་སངས་
རྒྱས་སྒྲུབ་པའི་རྒྱུ་ཚོགས་མེད་པར་འདོད་པ་དགག་པའི་ཕྱིར་དུ་སྐུ་བཞི་དང་། རྡོ་
-402-



དུས་འཁོར་རྒྱུད་བཤད་སྔོན་འགྲོ་དགའ་སྟོན།
རྗེ་བཞི་མངའ་དང་བཙས་པའི་གནས་སྐབས་ལ་སྦྱར་ཏེ་གསུངས་པ་གཉིས་ཁྱད་
ཆོས་ཀྱི་གཙོ་བོ་དང་།
གཉིས་པ་ནི། ལུས་ཀྱི་ཕུང་པོ་འབྱུང་བ་དང་། དེ་རྩ་དང་། དེ་རླུང་དང་།
དེ་སེམས་དང་། དེ་ཡང་གཞོམ་མེད་ཀུན་འགྲོ་གཙོ་བོ་སྲིད་པ་གསུམ་གྱིས་བཏུད་
པ་ཞེས་བྱ་བ་གཞིའི་དུས་འཁོར་ལ་རྟེན་ནས་གནས་པར་གསུངས་ཏེ། འདི་ནི་
ཆགས་པའི་ཚུལ་ལ་ཡང་སྦྱར་དུ་རུང་ངོ་། །དེ་ལྟར་གནས་པའི་ལུས་དེའི་རྩ་རླུང་ལ་
སོགས་པ་ཐམས་ཅད་ཁམས་ལྔ་ལ་རྟེན་ནས་གནས་པ་དང་དེ་རྣམས་ཀྱང་སྤྱིར་ཕྱི་
རོལ་གྱི་རི་གླིང་རྒྱུ་སྐར་སོགས་དང་ལེགས་པར་སྦྱོར་ཞིང་ཁྱད་པར་ཀླ་ཀློའི་འཁྲུག་
པ་དང་སྦྱོར་བ་དང་། ཡང་དགོས་དབུ་མའི་དབུགས་དང་རྩ་ལ་རྟེན་ནས་དུས་
འཁོར་རྩ་རྒྱུད་དང་བསྡུས་རྒྱུད་ཀྱི་ལྷ་གྲངས་དང་སྦྱོར་བ་རྣམས་ཐུན་མོང་མ་ཡིན་
པའི་ཁྱད་ཆོས་སོ། །
གསུམ་པ་ནི་ལུས་འཇིག་པའི་ཚེ་མི་མཉམ་ཟླ་བའི་དང་། མཉམ་སྒྱུ་ཉི་
མའི་འཆི་ལྟས་ཏེ་དུས་མིན་དུ་འཆི་བའི་ལྟས་གཉིས་དང་། དུས་འཆི་ལོ་བརྒྱའི་ཆི་
ལྟས་རྣམས་ལ་རྟེན་ནས། ལོ་མང་པོའི་སྔ་རོལ་ནས་རླུང་གི་ལྟས་ལས་རྣལ་འབྱོར་
པའི་འཆི་ལྟས་རྟོགས་པར་འགྱུར་ཚུལ་དང་དེ་རྣམས་ཀྱང་ལུས་ཀྱི་རྩ་འཆད་པའི་
དབང་གིས་ཡིན་ཚུལ་དང་། འཆི་ཁའི་བསམ་པའི་དབང་གིས་འགྲོ་བ་ག་སྐྱེ་ཤེས་
པ་ལ་སོགས་པ་དང་། དེ་ཐམས་ཅད་ཀྱང་ཕྱི་རོལ་གྱི་བྱེད་པོ་མེད་ཚུལ་རྒྱས་པར་
སྟོན་པ་ལ་སོགས་པ་རྣམས་སོ། །
བཞི་པ་ནི། ལུས་ཀྱི་ནད་སེལ་ཚུལ་གྱི་ཐབས་སྒོ་དུ་མ་ནས་རྒྱས་པར་
སྟོན་པ་དང་། ཁྱད་པར་ནད་ཀྱི་སྨན་མཐའ་དག་རང་གི་ལུས་ལས་འབྱུང་བར་སྟོན་
-403-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
པ་ལ་སོགས་ཏེ། དེ་ལྟར་ན་ནང་ལ་རྟེན་པའི་ཁྱད་ཆོས་ཐུན་མོང་མ་ཡིན་པ་རགས་
རིམས་ཏེ། གཞན་ཡང་ཟབ་ཅིང་རྒྱ་ཆེ་བའི་རྣམ་བཞག་ནང་ལེ་གཅིག་པུས་
འཚེངས་པ་ལྟ་བུ་མེད་མོད་ཕལ་ཆེར་གསུང་རབ་གཞན་དང་ཐུན་མོང་བ་ཡིན་པས་
འདིར་མི་སྦྱར་རོ། །
གསུམ་པ་གཞན་ལ་སྨིན་གྲོལ་གྱི་ལམ་གཉིས་ལས་དང་པོ་ལ། སྟ་གོན་གྱི་
སྐབས་སུ་རྫས་ལྔ་ལྷག་གནས་མལ་སྟན་ལྷ་གནས་ལ་སོགས་པ་དང་དཀྱིལ་
འཁོར་བྲི་བའི་ཐིག་ཚོན་གྱི་རྣམ་བཞག་ལ་སོགས་པ་ཡང་དགོས་པ་ཁྱད་པར་ཅན་
དང་འཐུན་པའི་སྒོ་ན་ཐུན་མོང་མ་ཡིན་པ་ཡོད་ལ། དབང་གི་སྐབས་སུ། ཆུ་དབང་
ལ་བྱིས་པ་ལྟར་འཇུག་པའི་དབང་བདུན་དུ་བྱེད་པ་དང་། བུམ་དབང་དབང་གོང་
མའི་ནང་ཚན་དུ་བྱེད་པ་དང་། གོང་མ་བཞི་ལ་དྲང་དོན་དང་ངེས་དོན་གཉིས་
གཉིས་སུ་བྱེད་པ་དང་ངེས་དོན་བཞི་པ་གོང་མའི་གོང་མ་ཐུན་མོང་མ་ཡིན་པར་
བྱེད་པ་དང་། རྒྱུད་འཆད་པ་པོར་བྱ་བའི་ཕྱིར་དུ་རྡོ་རྗེ་སློབ་དཔོན་བདག་པོའི་
དབང་ཟུར་དུ་རྒྱས་པར་བསྐུར་བ་དང་། དབང་དུས་སུ་ཁས་བླངས་པའི་དམ་ཚིག་
དང་སྡོམ་པ་ལ། །བརྟུལ་ཞུགས་ཉི་ཤུ་རྩ་ལྔ། དྲང་དོན་ངེས་དོན་གྱི་དམ་ཚིག་དྲུག
ཁྱད་པར་རྩ་ལྟུང་གི་རྣམ་བཞག་རྡོ་རྗེ་སློབ་དཔོན་དང་ཚུལ་ཁྲིམས་ཀྱི་ཚོགས་ལ་
གུས་པ་བསྐྱེད་པའི་ཆེད་དུ་ཐུན་མོང་མ་ཡིན་པར་འཆད་པ་རྣམས་སོ། །གྲོ་ལམ་ལ་
རིམ་པ་གཉིས་ལས་སྐྱེད་རིམ་ཀྱི་གཞལ་ཡས་ཁང་གཅིག་པུ་ལ་ཁྱད་ཆོས་མང་དུ་
ཡོད་མོད་ཀྱི་གཙོ་ཆེ་བ་ནི། རྟེན་ཆོས་འབྱུང་གྲུ་གསུམ་གྱི་དབྱིབས་ཅན་དུ་མི་སྒོམ་
པ་དང་། འོག་གཞི་སྣ་ཚོགས་པདྨ་དང་རྡོ་རྗེ་གཉིས་ཀ་མེད་པ་དང་། དཀྱིལ་
འཁོར་གྱི་རྒྱ་དཔངས་ཀྱི་འཇིག་རྟེན་ཁམས་དང་། ནང་ལུས་ཀྱི་རྒྱ་དཔངས་གཉིས་
-404-



དུས་འཁོར་རྒྱུད་བཤད་སྔོན་འགྲོ་དགའ་སྟོན།
ཀ་ལ་དག་པ་ལེགས་པར་སྦྱར་བ་ལ་སོགས་དང་། དཀྱིལ་འཁོར་རྒྱལ་མཆོག་གི་
ལྷ་སྤྲོ་བ་རྣམས་མངལ་གྱི་གནས་སྐབས་ཀྱི་ཟླ་གྲངས་རྟེན་འབྲེལ་བཅུ་གཉིས་རྩ་
དང་རླུང་ལ་སོགས་པ་དང་སྦྱང་གཞི་སྦྱོང་བྱེད་ལེགས་པར་འཕྲོད་པ་དང་། བཟླས་
པའི་སྐབས་སུ་རྣལ་འབྱོར་པའི་རླུང་འབྱུང་འཇུག་གི་གྲངས་ཀྱིས་ཕྲེང་སྔགས་ཀྱི་
གྲངས་འགྲོ་བའི་མན་ངག་ལ་སོགས་པ་རྣམས་སྐྱེད་རིམ་གྱི་ཁྱད་ཆོས་གཙོ་ཆེ་
བའོ༑ ༑རྫོགས་རིམ་ལ་ཁྱད་ཆོས་ཀྱི་ཐུན་མོང་མིན་པའི་གཙོ་བོ་ནི་འདིར་མི་
འཆད་ལ། ཚོགས་བཤད་ཀྱི་དབང་དུ་བྱས་ན། རྫོགས་རིམ་འོག་མིན་དུས་སུ་སྟོང་
གཟུགས་ཤའི་མིག་གིས་མཐོང་བ་དང་། གོང་མའི་སྐབས་སུ་ཕྱག་རྒྱ་ཆེན་མོ་གཙོ་
བོར་བྱེད་པ་སོགས་ཏེ་རྒྱས་པར་ངག་ལས་རྟོགས་པར་བྱའོ། །དེ་དག་ཀྱང་དང་དེ་
དེའི་སྐབས་ ཀྱི་རྒྱུད་འགྲེལ་དང་སྦྱར། རྒྱུ་མཚན་དང་དགོས་པ་ལ་སོགས་པ་
ལེགས་པར་སྒྲུབ་པའི་སྒོ་ནས་ངེས་པ་སྐྱེ་དགོས་མོད་ཀྱི། སྤྲོས་ན་ལས་དང་པོ་པ་
རྣམས་ཀྱིས་བསྡུད་པར་མི་ནུས་པའི་དོགས་པས་འཇིགས་ནས་གནད་ཀྱི་དོན་
རྣམས་ཚིག་ཉུང་ངུས་བསྡུས་པ་མཁས་རྨོངས་གཉིས་ཀས་བདེ་བླག་ཏུ་རྟོགས་པའི་
ཐབས་དང་། ཁྱད་པར་མཁས་པ་ལ་རྟོག་དཔྱོད་འཇུག་པའི་གཞི་ཆེན་པོར་འགྱུར་
རམ་སྙམ་དུ་བསམས་སོ། །བཞི་པ་ཕྱི་ནང་གཞན་གསུམ་ཐུན་མོང་ལ་རྟེན་ནས་
སྒྲུབ་པ་ནི། ཨ་སོགས་ཀ་སོགས་ལྡན་པ་དག་ལས་དེ་ལྟར་ཁམས་གསུམ་དག་གི་
སྐྱེ་འགྱུར་མི་ཡི་དབང། ཞེས་སོགས་སྤྱིར་ཕྱི་འཇིག་རྟེན་ཁམས་ཀྱི་རྣམ་བཞག་
ཐམས་ཅད་ཡི་གེ་ལས་དང་པོར་འགྲུབ་པ་དང༌། གྲུབ་པའི་འཇིག་རྟེན་ཀྱི་ལོ་ཟླ་
ཚེས་གྲངས་དུས་སྦྱོར་ཐམས་ཅད་ལ་དབྱངས་གསལ་གྱི་ཡི་གེ་འཆར་ཞིང་། དེ་ལ་
རྟེན་པས་སྐྱོན་ཡོན་འབྱུང་ཚུལ་ལ་སོགས་པ་རྒྱས་པར་སྟོན་ཚུལ་དང༌། །རང་རང་
-405-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
གི་ཡི་གེས་ཤེས་བྱ་རྣམས་གསུམ་ཁྱབ་བདག་བགྲོད་པ་རྣམ་འབྱོར་པ་ཡི་སྟོང་པའི་
དབྱེ་བས་སོ། ཞེས་སོགས་ནང་ལུས་ཀྱི་རྣམ་བཞག་ཀྱང་ཡི་གེ་ལ་རྟེན་ནས་འགྲུབ་
པ་དང་། གྲུབ་ཟིན་གནས་པ་ལ་སོགས་པ་དང་། གཞན་དཀྱིལ་འཁོར་འཁོར་ལོ་
ནི་རྟེན་དང་བརྟེན་པ་གཉིས་ཀ་ཡི་གེ་ལས་འགྲུབ་པ་དང་། ཐུན་མོང་དུ་ཕྱི་ནང་
གཞན་གསུམ་རྣ་བཅུ་དབང་ལྡན་གྱི་ཡི་གེའི་རྣམ་རོལ་ལས་འགྲུབ་ཅིང་གནས་པ་
དང་༑ མཐར་དེ་ཉིད་དུ་བསྡུས་པའི་ཚུལ་གྱིས་འགྲོ་བ་དང་། དེ་ལྟ་བུའི་འབྱུང་
ལྡོག་གི་རིམ་པ་རྡོ་རྗེ་ལུས་ཀྱི་རང་བཞིན་ཤེས་པ་དེ་ནི་མཁས་པ་ཡིན་པས་སེམས་
ཀྱི་ཀུན་རྟོག་ལས་གྲུབ་བར་གསུངས་པ་ལ་སོགས་པ་སྟེ། འདི་དག་ཀྱང་རྒྱུ་སྡེ་
གཞན་དུ་ཡཾ་ལས་རླུང་གི་དཀྱིལ་འཁོར་བསྒོམ་པ་སོགས་ཡང་ཡང་དུ་བྱེད་པ་
རྣམས་ལ་ཐ་སྙད་པའི་ངོ་ན་དེ་ལྟར་བྱེད་པའི་རྒྱུ་མཚན་གྱི་གདགས་གཞི་དོན་ལ་
མེད་པ་དང་། དེ་ལྟར་བསྒོམས་པ་ལ་དགོས་པ་མེད་ན་ལོག་པའི་ཐ་སྙད་དང་
འབད་པ་དོན་མེད་ཁོ་ནར་འགྱུར་བས་རྒྱུད་འདིར་ཞུགས་ན་དེའི་ཚུལ་ལེགས་པར་
ཁོང་དུ་ཆུད་པར་འགྱུར་ལ། དེ་བཞིན་དུ་ནང་གི་རྩ་རླུང་ཡི་གེའི་གཟུགས་དང་
གདངས་སུ་བསྒོམ་པ་སོགས་གཞན་ལའང་ཡོད་མོད་ཀྱི། རང་བཞིན་ཞེས་པ་ནི་
འདི་ལ་མ་རྟེན་ན་ཤིན་ཏུ་དཀའ་འོ། །དེ་བཞིན་དུ་ཕྱི་ནང་གཞན་གསུམ་ཀའི་
སྐབས་སུ་ཕྱོགས་མདོག་ཐམས་ཅད་ཁམས་ཀྱི་ཁ་དོག་དང་སྦྱར་ནས་འཆད་པ་
དང་༑ ཕུང་པོ་ལ་དྲུག་པ་ཡེ་ཤེས་ཀྱི་ཕུང་པོ། ཁམས་ལ་དྲུག་པ་ཡེ་ཤེས་ཀྱི་ཁམས།
དེ་བཞིན་དུ་ནང་གི་རྩ་འཁོར་ལ་ནམ་མཁའ་དང་ཡེ་ཤེས་ཀྱི་རྩ་འཁོར། དེ་དག་གི་
རང་བཞིན་གྱི་ལྷ་དང་ལྷ་མོ་བསྒོམ་པར་བྱེད་པ་ལ་སོགས་པ་རྣམས་སོ། རྗོད་བྱེད་
ལ་རྟེན་ནས་སྒྲུབ་པ་ལ། རྩོམ་གཞི་དང་། བརྩམས་འབྲས་གཉིས་ལས། རྩོམ་
-406-



དུས་འཁོར་རྒྱུད་བཤད་སྔོན་འགྲོ་དགའ་སྟོན།
གཞི་དབྱངས་གསལ་གྱི་ཡི་གེ་གཞན་ནས་མ་བཤད་པའི་དབྱངས་ལ་རྩ་བའི་
དབྱངས་རང་བྱུང་གི་ཡི་གེར་བཞེས་པ། ཨ་ཨི་རི་ཨུ་རྀ་ལ། དེ་ལྔའི་ཡོན་ཏན་ཡི་
གེ་དེ་ལྔ་རིང་པོ། དེ་གཉིས་ཀྱི་འཕེལ་བའི་ཡི་གེ །ཨ་ཨེ་ཨར་ཨོ་ཨལ་རྣམས་རིང་
ཐུང་གཉིས། རྩ་བའི་གཉིས་པོ་ཡཎར་བསྒྱུར་བའམ། སྒྲ་ཀ་ལཱ་པ་ལྟར་ན། སཾ་པྲ་
སཱ་ར་ཎའི་གཞི་ཡི་གེ་ཧ་ཡ་ར་ཝ་ལ་རྣམས་རིང་ཐུང་གཉིས་ཏེ། དབྱངས་ཡིག་ཕྱེ་ན་
སུམ་བཅུ། ཅུང་ཟད་བསྡུས་ན་བཅོ་ལྔ། ཤིན་དུ་བསྡུས་ན་རྩ་བའི་དབྱངས་ལྔ། དེ་
དག་ཀྱང་། ཨ་ནི་ཡིག་འབྲུ་ཀུན་གྱི་མཆོག །ཅེས་པའི་ཚུལ་གྱིས་ཨ་ཡིག་ཆོས་
ཐམས་ཅད་ཀྱི་སྒོའམ་རྩ་བ་ལ་བསྡུད་པར་བྱེད་དེ། དའི་ཡང་ཨ་ཀཱ་རོ་མུ་ཁཾ་གི་
སྔགས་དོན། ཨ་ཞེས་བྱ་བ་ནི་མ་སྐྱེས་པའི་ཕྱིར་ཆོས་ཐམས་ཅད་ཀྱི་སྒོའོ།། ཞེས་
པ་ཡིན་ནོ་ཞེས་པ་ཙམ་ཁོང་དུ་ཆུད་པ་མང་མོད་ཀྱི། རྒྱུ་མཚན་བཤད་ཤེས་པ་ནི་
ཤིན་དུ་དཀོན་ནོ། །དབྱངས་དེ་དག་སྲོག་ཏུ་ཞུགས་ནས་དོན་སྟོན་པར་བྱེད་པའི་
གསལ་ བྱེད་ ལ་ ཡང་། ཀ་ སྡེ་དང་། ཙ་ སྡེ་ དང་། ཊ་ སྡེ་དང་། པ་སྡེ་དང་། ཏ་ སྡེ་
དང་༑ གཞན་ལ་མེད་པའི་ས་སྡེ་ཞེས་བྱ་བ་། ས་ཀྲ་ཥ་ཤ་ཎ་ཅེས་པ་སུམ་བཅུར་
བྱེད་པ་དང་། སྡེ་བ་དང་པོ་ལྔ་པ་ང་གཞན་དང་གོ་རིམས་མི་མཐུན་པ་ཏ་སྡེ་པ་སྡེའི་
འཇུག་ཏུ་བྱེད་པས། སྡེ་པ་དེ་རྣམས་རིམ་པ་ལྟར་ནམ་མཁའ་རླུང་མེ་ཆུ་སའི་ཡི་གེ་
ཡིན་པ་རྣམ་ཁམས་ཀྱི་གོ་རིམ་མི་འཁྲུག་པའི་ཆེད་དུ་མཛད་པ་ལ་སོགས་པ་རྒྱས་
པར་བཤད་ན་ཡི་གེའི་རྣམ་བཞག་ལ་ཡང་ཤིན་དུ་མང་མོད་ཀྱི་དེ་ཙམ་ལ་བྱ་སྟེ།
དོན་བསྡུས་ཏེ་བརྗོད་པར་འདོད་པས་སོ། །
གཉིས་པ་ལ། །རྗོད་བྱེད་སྤྱི་དང་། །རྗོད་བྱེད་ཀྱི་གཙོ་བོ་ལ་རྟེན་ནས་
སྒྲུབ་པའོ། །
-407-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
དང་པོ་ནི། རྩ་རྒྱུད་ལ་རྗེས་སྔགས་ཁོ་ན་དང་། བསྡུས་རྒྱུད་ལ་མེ་ཏོག་
ཕྲེང་འཛིན་ཁོ་ནས་མཚན་ཉིད་གཅིག་མ་ལུས་པ་བཅིངས་པ་ནི་གཞན་ལ་མེད་
པའི་རྗོད་བྱེད་ཀྱི་ཁྱད་པར་ཡིན་ཏེ། བཀའ་དང་བསྟན་བཅོས་གཞན་ཕལ་ཆེ་བ་ལ་
མགོའི་ཚིགས་སུ་བཅད་པ་རེ་རེ་ཙམ་མ་རྟོགས། །སྡེབ་སྦྱོར་གཅིག་གིས་བཅིངས་
པ་མེད་ལ། འགའ་ཞིག་ལ་ཡི་གེ་ལྕི་ཡང་སོགས་ཀྱི་སྒོ་ནས་སྡེབ་སྦྱོར་ཞིག་ཀྱང་ཡི་
གེ་བརྒྱད་པ་སོགས་སུ་ཞེས་གཅིག་པ་ཙམ་ལ་རྗོད་བྱེད་ལེགས་པར་བྱེད་པའི་ཕྱིར་
རོ༑ ༑འོ་ན་དུས་ཀྱི་འཁོར་ལོ་སྒྲ་ལ་མངོན་ཞེན་ཡང་བའི་ཕྱིར་དུ་སྒྲ་ཉམས་པ་
སོགས་ཀྱི་ཆོས་སྟོན་པའི་སྒོ་ནས་ཚིག་ལ་མི་རྟོན་དོན་ལ་རྟོན་པར་བཤད་པ་དང་།
ཁྱེད་རང་གི་རྒྱུད་ལ་སྡེབ་སྦྱོར་རྩལ་དུ་འདོན་པ་འགལ་ལོ་ཞེ་ན། དེ་ནི་མི་འགལ་
བར་མ་ཟད་དེས་དེ་འགྲུབ་པ་ཡིན་ཏེ། སྡེབ་སྦྱོར་ཀྱི་ཡི་གེ་ལྕི་ཡང་དང་ངལ་གསོ་
གཅོད་འཚམས་ལ་སོགས་པ་ངེས་པ་ཅན་བྱས་པས། སྒྲ་པའི་ལུགས་ཀྱི་རྣམ་དབྱེ་
ལ་རྟེན་ནས་སྒྲའམ་ཚིག་མཆོག་ཏུ་སྒྲུབ་པ་དེ་འཇིག་པའི་ཕྱིར་ཏེ། རྣམ་དབྱེ་ལྔ་པ་
ལ་བདུན་པ་དང་གསུམ་པ་བཞི་པ་ལ་སོགས་པ་སྦྱར་དགོས་པའི་ཕྱིར་རོ། །དེས་
ན་སྡེབ་སྦྱོར་ངེས་པ་ཅན་མཛད་པའི་དགོས་པའི་གཙོ་བོ་ནི་གཞུང་མཛེས་མཛེས་
ཀྱི་ཆེད་མ་ཡིན་གྱི། དེ་ལྟར་ཡི་གེའི་གྲངས་དང་མཚན་ཉིད་ཀྱི་གྲངས་ལ་སོགས་པ་
ངེས་པ་ཅན་དང་། ཡི་གེ་རྣམས་ལྕི་ཡང་དང་ངལ་གསོ་ལ་སོགས་པ་ངེས་པ་ཅན་
བྱས་པས། མཁས་པའི་མངོན་པའི་ང་རྒྱལ་ཅན་གྱི་གདུག་པའི་སློབ་དཔོན་གྱིས་
ཚིག་དོན་ལ་བསྲེ་ལྷད་འབྲུ་གཅིག་ཀྱང་མི་ཆུད་པ་དང་། དོན་གཉེར་དག་
གིས་ཤེས་བྱེད་ཀྱི་ཁུངས་བཙལ་སླ་བ་ལ་སོགས་པའི་ཆེད་ཡིན་པར་ཁོས་བོས་
རྟོགས་སོ། །
-408-



དུས་འཁོར་རྒྱུད་བཤད་སྔོན་འགྲོ་དགའ་སྟོན།
གཉིས་པ་ལ་གླེང་གཞི་དང་། རྗོད་ཚུལ་ལ་རྟེན་ནས་སྒྲུབ་པ་གཉིས་སོ།།
དང་པོ་ནི། ཨེ་ཝཾ་གྱི་གཟུགས་མི་གསུང་བའི་རྒྱུ་མཚན་དང་། དོན་གཞན་ལས་
ལྷག་པར་འཆད་ཚུལ་གཉིས་ཀྱིས་ཤེས་པར་བྱ་ལ། འདི་སྔགས་ཀྱི་ལུགས་ལ་མདོ་
སྡེའི་ཕྱོགས་དང་མི་འདྲ་བར། འདི་སྐད་བདག་གིས་ཐོས་པ་སོགས་ཀྱང་སྟོན་པའི་
ཞལ་ནས་འབྱུང་བར་འདིའི་ལེ་དང་གི་མདོར་བསྡུས་བཞི་པར་གསུངས་ཤིང་།
དེར་མ་ཟད་གསང་འདུས་ཀྱི་བཤད་རྒྱུད་རྡོ་རྗེ་ཕྲེང་བ་སོགས་ལས་ཀྱང་དེ་ལྟར་
འགྲུབ་ལ། དེ་ལྟར་བྱས་ན་འདིའི་མ་འོངས་པའི་གདུལ་བྱའི་གཙོ་བོ་ཕྱི་རོལ་པའི་
དྲང་སྲོང་རྣམས་ཀྱིས་སྟོན་པས་གཞན་ལས་ཐོས་ན་ཁོ་རང་ཀུན་མཁྱེན་མ་ཡིན་ནོ་
སྙམ་པའི་དོགས་པ་འབྱུང་སྲིད་པ་སྤང་བའི་ཕྱིར་དང་། ཨེ་ཝཾ་མ་ཡཱ་ཞེས་སོགས་
ཀྱིས་མ་གསུངས་པ་རྩ་རྒྱུད་དུ་བཤད་ལ། འགྲེལ་ཆེན་གྱིས་ནི། དེ་ལྟར་མི་གསུང་
པའི་རྒྱུ་མཚན་གྱི་གཙོ་བོ་ནི། །ཨེ་ཝཾ་མ་ཡཱ་སོགས་ནི་ལེགས་སྦྱར་ལྷའི་སྐད་ཁོ་ན་
ཡིན་ པས། དེ་ཁོ་ནས་ཆོས་སྟོན་དགོས་ན་ གསུང་ རབ་མཐའ་དག་སྟོན་པས་
གསུངས་བ་དང་བསྡུ་པའི་བསྡུད་མི་ནུས་པ་དང་། སངས་རྒྱས་ཀྱིས་གཞན་དོན་
གཅིག་ཆར་དུ་མི་ནུས་པ་དང༌། སྟོན་པ་ཀུན་མཁྱེན་མ་ཡིན་པ་དང་། གནས་དང་
འཁོར་དང་ཞུ་བ་པོ་ལ་སོགས་པ་གཅིག་ཏུ་ངེས་པར་ཐལ་བའི་སྐྱོན་ཡོད་ལ། དེར་
མ་ཟད། སྟོན་པས་ཡུལ་སྣ་ཚོགས་ཀྱི་སྐད་དུ་ཆོས་གསུངས་ཤིང་། བསྡུད་པ་པོས་
ཚུལ་སྣ་ཚོགས་ཀྱིས་གླེང་གཞི་སོགས་བསྡུས་ཤིང་། ལེགས་སྦྱར་ཀྱང་པས་བསྡུས་
པ་ཡང་། །གསང་འདུས་དང་སྒྱུ་འཕྲུལ་དྲ་བ་སོགས་སུ་ཨེ་ཝཾ་གྱི་ཡི་གེ་དང་། འདི་
དང་རྣལ་འབྱོར་རྗེས་སུ་རིག་པ་དང་། བདེ་མཆོག་མངོན་བརྗོད་སོགས་སུ་སེང་
གེའི་ཁྲི་དང་། པདྨ་དང་། གསང་བ་ལ་སོགས་པའི་མིང་གིས་གསུངས་པའི་ཚུལ་
-409-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
རྒྱས་པར་གསུངས་ཏེ། འགྲེལ་ཆེན་གྱི་མདོར་བསྡུས་བཞི་པར་རྟོགས་པར་
འགྱུར་རོ། །
གཉིས་པ་ནི། ཨེ་ཝཾ་གྱི་དོན་ཤིན་དུའང་ཡོད་དེ། །དེ་ཉིས་ཀྱི་བསྟན་
དོན་བདེ་སྟོང་གཉིས་པོ་དེ་སེང་གེའི་ཁྲི་ལ་སོགས་པས་ཚང་ལ་རྫོགས་པར་སྟོན་
པའི་ཕྱིར་དང་། སྦས་དོན་ཨེ་ཝཾ་གྱི་ཡི་གེའི་གཟུགས་ཀྱང་སྟོང་ཆེན་ཡིག་ལྔ་དང་།།
ཐིག་ལེ་ཡིག་དྲུག་གི་སྒོ་ནས་སྒྲུབ་ཚུལ་གཞན་ལ་མེད་པའི་ཁྱད་ཆོས་ཀྱི་སྒོ་ནས་
འཆད་ལ། ཡི་གེ་དེ་གཉིས་རྡུལ་མུན་སྙིང་སྟོབས་དང་ཟླ་ཉི་སྒྲ་གཅན་ལ་སོགས་
པའི་ཡོན་ཏན་གྱི་སྒོ་ནས་སྒྲས་སྒྲུབ་ཡང་གཞན་ལས་ལྷག་པ་བྱེད་པའི་ཕྱིར་རོ།
རྗོད་ཚུལ་ཡང་། མཐའ་དྲུག་ཚུལ་བཞིས་རྒྱུད་ཀྱི་རྡོ་རྗེ་ཚིག་བཅིངས་པར་གཞན་དུ་
བཤད་པ་ལས་འདིར་ཚུལ་བཞིའི་བཤད་པ་གསལ་བར་མ་བྱུང་ཡང་མཐའ་དྲུག་
གིས་བཅིངས་པར་རྩ་རྒྱུད་དུ་གསལ་བར་གསུངས་པས་དེ་གཞན་དང་ཐུན་མོང་མ་
ཡིན་པའི་སྟེང་དུ་རྒྱུད་དོན་ལ་མཁས་པར་འདོད་པ་གཞན་ཕལ་ཆེར་གྱིས་མི་
རྟོགས་པའི་ཆེད་དུ། ཕྱི་ནང་གཞན་གསུམ་ཕེར་རྩིས་ཀྱི་བརྡ་ཆད་དང་ས་རིས་ཀྱི་
རྡོ་རྗེའི་དྲ་བ་འོད་ཟེར་དཀར་པོའི་ཕྲེང་བ་ཅན་གྱིས་བཅིངས་པའི་འདི་ནི་རྗོད་ཚུལ་
གཞན་ལས་མཆོག་ཏུ་གྱུར་པའོ། །དེ་ལྟར་ན་ཡང་བརྗོད་བྱའི་གཙོ་བོ་ཟབ་ལམ་རྡོ་
རྗེའི་རྣལ་འབྱོར་རིམ་པ་གཉིས་ལས་སྐྱེད་རིམ་ཡང་བླ་མེད་ཀྱི་རྩ་རྒྱུད་བཤད་རྒྱུད་
ཀུན་ནས་གསལ་ཞིང་རྒྱས་པ་ཆ་ལག་ཚང་བ་ཞིག་སྟོན་ལ། ཁྱད་པར་རྫོགས་རིམ་
སྤྱི་དང་། བྱེ་བྲག་ཏུ་ཡང་དབང་བཞི་པའི་དོན་མཐར་དྲུག་པ་ནི། བླ་མེད་ཀྱི་རྒྱུད་
གཞན་ཐམས་ཅད་དུ། བཞི་པ་དེ་ཡང་དེ་བཞིན་ནོ། །ཞེས་ཤེས་རབ་ཡེ་ཤེས་དེ་
དང་བཞི་པ་དེ་ཡང་འདྲའོ་ཞེས་པ་ལྟ་བུའི་ཚིག་གིས་ཤིན་ཏུ་སྦས་ནས་སྟོན་པས་བླ་
icire
410-



དུས་འཁོར་རྒྱུད་བཤད་སྔོན་འགྲོ་དགའ་སྟོན།
མ་རིམ་པའི་ངག་རྒྱུན་ཁོ་ནས་རྟོགས་དགོས་པར་གསུངས་ལ། འདིར་ནི་དོན་དེ་
ཉིད་རྒྱུད་རང་གིས་གསལ་བར་སྟོན་པས་སྦས་དོན་མངོན་དུ་གྱུར་པས་ན། རྒྱུ་
ཐམས་ཅད་ཀྱི་རྡོ་རྗེ་ཚིག་མངོན་དུ་གྱུར་པ་སངས་རྒྱས་རིན་ཆེན་ཟ་མ་ཏོག་ཁ་
འབྱེད་པ་ཞེས་སོགས་ཀྱི་བསྔགས་པ་མཛད་དོ། །དེ་ལྟར་རྒྱུད་གཞན་དུ་སྦས་ནས་
གསུངས་པ་དང་། འདིར་གསལ་པོར་གསུངས་པའི་རྒྱུ་མཚན་རྒྱ་གར་གྱི་གང་ཟག་
རྣམས་མཁས་པའི་མངོན་པའི་ང་རྒྱལ་གྱིས་སློབ་དཔོན་མེད་པར་རྒྱུད་ལ་འཇུག་
ཅིང་དེ་ལ་རྟེན་པའི་རང་བཟོ་ལ་སོགས་པའི་ཉེས་པ་འབྱུང་ཉེ་ལ། ཤམྦྷ་ལའི་
སེམས་ཅན་རྣམས་ནི་རྡོ་རྗེ་ཐེག་པ་ལ་དབང་པོ་སྨིན་པའི་སྐལ་བཟང་ཤ་སྟག་ཡིན་
པའི་རྒྱུ་མཚན་གྱིས་ཡིན་པར་གསུངས་ཏེ། ལེའུ་དང་པོའི་མདོར་བསྡུས་དྲུག་པར།
དཀྱིལ་ འཁོར་ དེ་ དག་ དང༌ དབང་ བཤད་ དུ་ གསོལ། ཞེས་ པའི་ འགྲེལ་ པར།
འཇིག་རྟེན་ལས་འདས་པའི་དབང་བཅུ་གཅིག་པ་ནི་བཞི་པ་སྟེ། ཐམས་ཅད་ཡང་
དག་པར་བཤད་དུ་གསོལ། དེ་ཅིའི་ཕྱིར་ཞེ་ན། འཕགས་པའི་ཡུལ་དུ་མ་འོངས་
པའི་དུས་ན་རྡོ་རྗེ་སློབ་དཔོན་རྫས་ལ་བསམ་པ་དག་འབྱུང་བར་འགྱུར་ཏེ། ཕྱུག་
པོ་རྫས་ཀྱི་མངོན་པར་ཁེངས་པ་རྣམས་ཀྱི་ཁྱིམ་དུ་སོང་ནས་རྫས་ཀྱི་དོན་དུ་ཆོས་
འཚོང་བར་འགྱུར་བ་དང་། རྫས་ལ་ཆགས་པས་སྐལ་བ་དང་མི་ལྡན་པ་རྣམས་ལ་
ཡང་འཇིག་རྟེན་ལས་འདས་པའི་དབང་སྟེར་བར་འགྱུར་བ་དང་། ཞེས་པ་ནས།
གསུམ་པ་ཤེས་རབ་ཡེ་ཤེས་དེ་ཉིད་བཞི་པ་སྟེ། དེ་ཡང་དེ་བཞིན་ནོ་ཞེས་པའི་སྒྲ་
རྒྱུ་དང་འབྲས་བུ་དབྱེར་བ་མེད་པར་བཅོམ་ལྡན་འདས་ཀྱིས་གསུངས་སོ་ཞེས་
གསུམ་པའི་ཡེ་ཤེས་སངས་རྒྱས་ཀྱི་ཡེ་ཤེས་སུ་སྨྲ་བར་འགྱུར་བ་དང་། འཕགས་
པའི་ཡུལ་གང་དུ་མཁས་པའི་མངོན་པའི་ང་རྒྱལ་གྱིས་གླེགས་བམ་མཐོང་ནས་
-411-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
དབང་བསྐུར་མེད་པར་རྡོ་རྗེ་ཐེག་པ་སྟོན་པ་པོ་བྱེད་པར་འགྱུར་བ་དེའི་ཕྱིར། དེ་
ལྟར་མ་འོངས་པའི་དུས་ཀྱི་གདུག་པའི་སློབ་དཔོན་རྣམས་ཀྱི་འཇུག་པ་གཟིགས་
ནས༑ སངས་རྒྱས་བཅོམ་ལྡན་འདས་ཀྱིས་རྒྱུད་གཞན་དང་ཞན་ཐམས་ཅད་དུ་
བཞི་པ་ཤེས་རབ་ཡེ་ཤེས་ཀྱི་དབང་གསལ་པོར་མ་མཛད་དོ། །ཞེས་དང་། རྩ་བའི་
རྒྱུད་མཆོག་གི་དང་པོའི་སངས་རྒྱས་བསྡུས་པའི་རྒྱུད་འདི་ལ་ཡང་བཞི་པར་ཤེས་
རབ་ཡེ་ཤེས་རབ་ཏུ་གསལ་ཞིང་། ཕྱག་རྒྱ་ཆེན་པོ་སྒོམ་པ་དུ་བ་ལ་སོགས་པའི་
ལམ་རབ་ཏུ་གསལ་བ་རྡོ་རྗེ་སློབ་དཔོན་བརྒྱུད་པའི་རིམ་པས་འོངས་པ་མ་ཡིན་པ་
སྟེ༑ དཔེར་ན་སྔགས་ཀྱི་ལྷ་དང་ ཕྱི་རོལ་གྱི་དངོས་གྲུབ་སྒྲུབ་པའི་ཐབས་དང་
དཔའ་བོའི་རིམ་པ་དང་རང་བྱིན་གྱིས་བརླབས་པའི་རིམ་པ་ཡང་བླ་མ་བརྒྱུད་པའི་
རིམ་པས་འོངས་པ་མ་ཡིན་པ་བཞིན་ནོ། །རྣམ་པར་དག་པའི་རིམ་པ་ཕྱག་རྒྱ་ཆེན་
པོའི་དངོས་གྲུབ་སྟེར་བར་བྱེད་པ་པོ་འདི་མཆོག་གི་དང་པོའི་སངས་རྒྱས་ལས་
རབ་ཏུ་གསལ་བར་གླེགས་བམ་དུ་བྲིས་ཏེ། ཆུ་བོ་ཤཱི་ཏའི་བྱང་དུ་སེམས་ཅན་སྐལ་
པ་དང་ལྡན་པ་རྣམས་ཀྱི་མོས་པ་ལྷག་པ་མཁྱེན་ནས་བཅོམ་ལྡན་འདས་ཀྱིས་
བསྟན་ཅིང་ཕྱག་ན་རྡོ་རྗེས་གླེགས་བམ་ལ་བྲིས་སོ། །ཞེས་གསལ་བར་གསུངས་
པའི་ཕྱིར་རོ། །དེ་ཡང་བླ་མའི་མན་ངག་རྒྱུན་རྐྱང་པ་ལ་མི་ལྟོས་པའི་དོན་ཡིན་གྱི་
བླ་མ་མེད་པར་ཞུགས་པས་ཆོག་པའི་དོན་དུ་མི་བཟུང་སྟེ། དབང་བསྐུར་མེད་པར་
རྒྱུད་སྟོན་པ་པོའི་དགག་བྱ་གནས་ཤིང་གོང་འོག་ཀུན་ཏུ་བླ་མ་གཙོ་བོར་བྱེད་པར་
གསུངས་ལ་རྩ་ལྟུང་གཉིས་པ་བདེ་གཤེགས་བཀའ་འདས་ཀྱི་དོན་ཡང་བླ་མའི་
བཀའ་ལས་འདས་པ་ལ་བྱེད་པའི་ཕྱིར་རོ། །དེ་ལྟ་བུའི་ངེས་དོན་མཐའ་དག་ནི།
མཚན་རྗོད་ཚད་མར་བྱས་ནས་བྱེད་པས་ཀྱང་ཁྱད་པར་དུ་འཕགས་ཏེ། རྒྱ་གར་ན་
-412-



དུས་འཁོར་རྒྱུད་བཤད་སྔོན་འགྲོ་དགའ་སྟོན།
ཡང་མཚན་བརྗོད་ཤེས་པར་ཁས་བླངས་ན་གསང་སྔགས་མཐའ་དག་ཤེས་པར་
ཁས་བླང་པར་བྱེད་པའི་ཕྱིར་རོ། །དེ་སྐད་དུའང་། ལུང་སྔ་མའི་འཇུག་ཏུ། མཚན་
ཡང་དག་པར་བརྗོད་པ་ཚད་མར་བྱས་ནས། སེམས་ཅན་རྣམས་ཐེ་ཚོམ་མེད་པར་
འགྱུར་བ་གང་ཡིན་པ་དེས་ན་སྔགས་ཀྱི་ཐེག་པའི་ཚུལ་ཐམས་ཅད་ཀྱི་ངེས་པའི་
དོན་མཚན་ཡང་དག་པར་བརྗོད་པ་ལས་བཅོམ་ལྡན་འདས་ཀྱིས་ཕྱག་ན་རྡོ་རྗེ་ལ་
ཡང་དག་པར་བསྟན་ཏོ། །དེའི་ཕྱིར་གང་གིས་མཆོག་གི་དང་པོའི་སངས་རྒྱས་མི་
ཤེས་པ་དེ་ཡིས་མཚན་ཡང་དག་པར་བརྗོད་པ་མི་ཤེས་སོ། །གང་གིས་མཚན་ཡང་
དག་པར་བརྗོད་པ་མི་ཤེས་པ་དེ་ཡིས་རྡོ་རྗེ་འཛིན་པའི་ཡེ་ཤེས་ཀྱི་སྐུ་མི་ཤེས་
སོ༑ ༑གང་གིས་རྡོ་རྗེ་འཛིན་པའི་ཡེ་ཤེས་ཀྱི་སྐུ་མི་ཤེས་པ་དེ་ཡིས་སྔགས་ཀྱི་ཐེག་
པ་མི་ཤེས་སོ། །གང་གིས་སྔགས་ཀྱི་ཐེག་པ་མི་ཤེས་པ་དེ་ཐམས་ཅད་ནི་འཁོར་བ་
པ་སྟེ། བཅོམ་ལྡན་འདས་རྡོ་རྗེ་འཛིན་པའི་ལམ་དང་བྲལ་བའོ། །དེ་ལྟ་བས་ན་
མཆོག་གི་དང་པོའི་སངས་རྒྱས་ནི་བླ་མ་དམ་པ་རྣམས་ཀྱིས་བསྟན་པར་བྱ་ཞིང་
ཐར་པ་དོན་དུ་གཉེར་བའི་སློབ་མ་དམ་པ་རྣམས་ཀྱིས་མཉན་པར་བྱའོ། །ཞེས་
གསུངས་སོ། ། །
གསུམ་པ་རྩོད་པ་སྤང་བ་ལ། དམན་པར་འཛིན་པས་སྐྱེད་པའི་དང་༑
མཆོག་ཏུ་འཛིན་པས་སྐྱེད་པའི་རྩོད་པ་སྤང་བའོ། །
དང་པོ་ལ། ཕ་རྒྱུད་མ་རྒྱུད་གཉིས་ལ་ཡོད་པ་ཆ་མཉམ་དུ་ལྡན་པའི་དོན་
ལ་དང་། མེད་པ་བྱེ་བྲག་ཏུ་ལྡན་པའི་དོན་ལ་རྩོད་པ་སྤང་བའོ། །་
དང་པོ་ནི། ཁ་ཅིག་ན་རེ། ཁྱོད་ཀྱིས་ཇི་སྐད་བཤད་པ་ལྟར་ན་ནི། རྣལ་
འབྱོར་བླ་མེད་ཀྱི་ཕ་རྒྱུད་མ་རྒྱུད་གཉིས་པོ་བརྗོད་བྱ་ཉི་ཚེ་བ་སྟོན་པར་འགྱུར་ཏེ།
-413-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
རེ་རེ་ལ་སངས་རྒྱས་ཀྱི་ལམ་ཡོངས་སུ་རྫོགས་པ་མེད་པར་འདོད་པའི་ཕྱིར་རོ་ཞེ་
ན༑ འདི་ནི་ཕ་རྒྱུད་མ་རྒྱུད་ཀྱི་ཁྱད་པར་འཇོག་པ་ཀུན་གྱིས་ལན་གདབ་དགོས་ཏེ།
དེ་གཉིས་གཅིག་གིས་རྩལ་དུ་མི་འདོན་པ་གཅིག་ཤོས་ཀྱིས་རྒྱས་པར་འཆད་པའི་
སྒོ་ནས་འཇོག་པར་འདོད་པ་ཤ་སྟག་ཡིན་པའི་ཕྱིར་རོ། །དེ་ལ་ནི་འདོད་པའམ།
ཡང་ན་ཁྱོད་ཀྱིས་གོང་དུ་རྗོད་པ་ལྟར་དངོས་བསྟན་ལ་ཁྱད་པར་ཡོད་པ་ཙམ་ཡིན་
གྱི༑ སྦས་པའི་དོན་ལ་རེ་རེ་ཡང་རྡོ་རྗེ་འཆང་གི་ལམ་གྱི་ཆ་ལག་ཡོང་སུ་རྫོགས་པ་
ཁོ་ན་ཡིན་ནོ་ཞེ་ན། འོ་ན་ཁོ་བོས་ལན་བཏབ་ཟིན་པ་བཞིན་དུ་དེ་སྐད་ཅེས་རྒོལ་
བའི་རྩོད་པ་དེའི་རྒྱུའི་མ་རིག་པ་ཁོ་ནས་བྱས་པ་ལས་གཞན་དུ་མེད་དོ། །དེ་ནི་དེ་
ལྟ་ཡིན་དུ་ཆུག་མོད་ཀྱི། ཁྱོད་ཀྱི་ལུང་རིག་ཀྱི་སྒྲུབ་བྱེད་རྣམས་ནི་མ་ངེས་པ་ཁོ་ན་
ཏེ༑ ཐོག་མར་ལུང་རྡོ་རྗེ་སེམས་དཔའ་མ་ནིང་གི་གོ་འཕང་ཞེས་པས་ཀྱང་མི་གྲུབ་
ཏེ༑ དེ་ནི་སྲིད་ཞི་གཉིས་ལ་མི་གནས་པའི་དོན་དུ་རྩ་རྒྱུད་ཉིད་ནས་གསུངས་པའི་
ཕྱིར་ཏེ། དབང་མདོར་བསྟན་ལས། གཟུགས་ནི་སྲིད་པ་མི་འོང་སྟེ། འགྱུར་མེད་
མྱ་ངན་འདས་མི་འགྲོ །ཕུན་ཚོགས་འཁྱུད་པ་ཞི་བ་སྟེ། མ་ནིང་གི་ནི་གོ་འཕང་
མཆོག ”ཅེས་གསུངས་པའི་ཕྱིར་རོ། །རྒྱུ་ལ་འབྲས་བུ་རྒྱས་བཏབ་པ་སོགས་ཀྱང་
རྒྱུད་འདིའི་ཁྱད་ཆོས་སུ་མི་མཐད་དེ། རྒྱུ་འབྲས་ཀྱི་དོན་སྟོན་པ་ཉིད་དང་སྙིང་རྗེ་
ལ་བཤད་པའི་ཕྱིར་ཏེ། དབང་མདོར་བསྟན་ལས། སྟོང་ཉིད་གཟུགས་བརྙན་
འཛིན་པའི་རྒྱུ། སྙིང་རྗེ་འགྱུར་མེད་འཛིན་པ་འབྲས། །སྟོང་ཉིད་སྙིང་རྗེ་དབྱེར་
མེད་པ། །བྱང་ཆུབ་སེམས་དང་མི་འཕོ་བའོ། །ཞེས་གསུངས་པའི་ཕྱིར་ཞེ་ན། དེ་
ནི་དོན་ལ་སྟོན་པར་མི་ནུས་པའི་མཁས་རློམ་ཚིག་གིས་ཁེངས་པ་རྣམས་ངོ་མཚར་
སྐྱེ་བའི་རྩོད་པ་ཡིན་མོད་ཀྱི། མཁས་པ་དོན་ལ་རྟོག་པས་སྤྱིར་མདོ་སྔགས་དང་
-414-



དུས་འཁོར་རྒྱུད་བཤད་སྔོན་འགྲོ་དགའ་སྟོན།
ཁྱད་པར་རྒྱུད་འདིའི་བརྗོད་བྱའི་གུང་ལེགས་པར་བསྒྲིགས་ན་དེ་ལྟར་འཁྲུལ་པའི་
གནས་མེད་ལ། ཁྱད་པར་ལུང་དེ་ཉིད་ཀྱི་བར་ན། དངོས་མེད་ལས་བྱུང་མཚན་
ཉིད་ཕྱིར། །གཟུགས་ནི་དངོས་པོ་མེད་པ་མིན། །དངོས་པོ་ལས་བྱུང་མཚན་ཉིད་
ཕྱིར༑ ༑འགྱུར་བ་མེད་པ་དངོས་པོ་མིན། །དངོས་པོ་དངོས་མེད་ཡང་དག་སྦྱོར།།
རྡོ་རྗེའི་རྣལ་འབྱོར་གཉིས་མེད་མཆོག །གཟུགས་དང་གཟུགས་མིན་རྣལ་པར་
གྲོལ༑ པྲ་ ཕབ་མེ་ལོང་ ལ་བཞིན་ནོ། །ཞེས་ གསུངས་པ་འདི་ཉིད་ཀྱིས་ལན་
བཏབ་ཏེ། སྐབས་འདིའི་དངོས་པོ་དངོས་མེད་ཀྱི་དོན། དོན་བྱེད་ནུས་མི་ནུས་ལ་
བྱེད་ན་ནི། འགྱུར་མེད་ཀྱི་བདེ་ཆེན་དོན་བྱེད་མི་ནུས་པར་ཁས་ལེན་དགོས་པའི་
ཕྱིར་དང་། སྟོང་གཟུགས་སྟོང་ཉིད་རྐྱང་པ་ལ་བྱེད་ན། དེ་དངོས་པོ་མེད་པ་མ་ཡིན་
པར་བཤད་པས་དོནབྱེད་ནུས་པར་ཁས་ལེན་པའི་ཕྱིར་དང་། །སྤྱི་དུས་འཁོར་ན་
སྟོང་གཟུགས་དེ་བེམ་པོའི་ཆོས་ལས་འདས་ཀྱང་གཟུགས་ཡིན་ཞིང་དེ་ཡང་ད་
ལྟར་གྱི་གང་ཟག་རྣམས་ཀྱི་བློ་ངོར་དོན་སྤྱི་འཆར་བའི་གཟུགས་ལྟ་བུ་མ་ཡིན་པའི་
སངས་རྒྱས་ཀྱི་ཡེ་ཤེས་ཀྱི་བཟུང་བྱ་མཚན་དཔེས་བརྒྱན་པའི་གཟུགས་སྐུར་ཤར་
བ་ཉིད་ལ་བྱེད་དགོས་པར་ཡང་དང་ཡང་དུ་བཤད་པ་རྣམས་དགག་དགོས་པའི་ཕྱི་
རོ༑ ༑དེས་ན། དངོས་པོ་དངོས་མེད་ཀྱི་དོན། དོན་བྱེད་ནུས་མི་ནུས་ ལ་ བྱེད་
ཐབས་མེད་པས། གཟུགས་ཀྱི་དངོས་པོར་ཡོད་མེད་ལས་མ་འདས་ལ། དེ་ལྟར་
ན༑ རྣམ་ཀུན་མཆོག་ལྡན་གྱི་གཟུགས་ནི་གཟུགས་ཀྱི་དངོས་པོར་མེད་པའི་འགྱུར་
མེད་ལས་བྱུང་བའི་མཚན་ཉིད་ཅན་ཡིན་པས་གཟུགས་ཀྱི་དངོས་པོ་མེད་པ་མ་
ཡིན་པས་གཟུགས་ཡིན་ནོ་ཞེས་དང་། དེ་བཞིན་དུ་འགྱུར་མེད་ལ་ཡང་སྦྱར་
དགོས་ཤིང༌། དེར་མ་ཟད་མཚན་ཉིད་ཕྱི་མས་པྲ་ཕབ་པའི་མེ་ལོང་གི་གཟུགས་
-415-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ལྟར་གསུངས་ལ། གཞན་ཡང་ལན་གཅིག་མ་ཡིན་པར་དཔེ་དེས་གསུངས་པ་ཤིན་
དུ་མང་ན། པྲ་ཕབ་པའི་མེ་ལོང་གི་གཟུགས་ལ་གཟུགས་ཀྱི་དོན་མེད་པར་ཁས་
ལེན་དགོས་ཤིང་། དེ་ལྟར་ཁས་ལེན་ན་ཡང་བེམ་པོའི་ཆོས་ལ་མངོན་པར་ཞེན་པ་
སངས་རྒྱས་ཀྱི་གཟུགས་སྐུ་ཉན་ཐོས་སྡེ་པའི་འདོད་པ་ལྟར་གྱི་སེང་ལྡེང་གི་ཚལ་པ་
ལ་སོགས་པའི་གནོད་པ་ཅན་དུ་ཁས་ལེན་པར་འདོད་པའི་གཏམ་མོ། །དེ་ལ་ནི།
དེའི་གཉེན་པོར་སངས་རྒྱས་ཀྱི་སྐུ་ལ་ཡེ་ཤེས་ཀྱི་སྐུ་ཞེས་པའི་ཁྱད་ཆོས་སྦྱོར་བར་
སྤྱན་རས་གཟིགས་ཀྱིས་ལན་མང་དུ་གསུངས་པས་གནོད་དོ། །དེར་མ་ཟད། བདེ་
གཟུགས་གཉིས་སྲིད་ཞིའི་གཉེན་པོར་བྱས་ན། མ་ནིང་གི་དོན་སྲིད་ཞི་ལ་མི་
གནས་པ་ཙམ་ལ་བྱེད་ན། སྔགས་ཀྱི་ཁྱད་ཆོས་ཙམ་དུ་ཡང་མི་གྲུབ་ཏེ། སྲིད་ཞི་ལ་
མི་གནས་པ་ཕར་ཕྱིན་ཐེག་པ་ལ་རྫོགས་པར་ཡོད་པའི་ཕྱིར་ཏེ། དེས་ན་ལུང་གི་
སྒྲུབ་བྱེད་ལ་རྩོད་པའི་གནས་མེད་དོ། །གལ་ཏེ་དེ་ལྟར་ཡིན་ནའང་རིགས་པས་ནི་
མི་གྲུབ་ཏེ། ཁྱོད་ཀྱི་རིགས་པའི་གཙོ་བོ། ཕ་རྒྱུད་མ་རྒྱུད་སོ་སོའི་འཇོག་བྱེད་
མཆོག་ཏུ་གྱུར་པ་གཟུགས་སྐུའི་རྒྱུ་སྒྱུ་ལུས་དང༌། ཆོས་སྐུའི་སྐུ་བདེ་སྟོང་གི་ཡེ་
ཤེས་གཉིས་པོ་ཆ་མཉམ་དུ་རྩལ་དུ་སྟོན་ནས་འཆད་པའི་སྒྲུབ་བྱེད་སྟོང་གཟུགས་
དང་མི་གྱུར་པའི་བདེ་བ་གཉིས་རྩལ་དུ་འདོན་པའི་ཕྱིར་རོ་ཞེས་པའི་གཏན་
ཚིགས་ནི་ལེགས་པར་གྲུབ་མོད་ཀྱི། ཁྱབ་པ་མ་ངེས་ཏེ། སྟོང་གཟུགས་ཀྱིས་
གཟུགས་སྐུ་སྒྲུབ་མི་ནུས་པའི་ཕྱིར་ཏེ། རྒྱུའི་སྟོང་གཟུགས་དེ་གཟུགས་སྐུའི་རྒྱུ་མ་
ཡིན་ཞིང་། འབྲས་བུའི་སྟོང་གཟུགས་དེ་དུས་འཁོར་གྱི་གཟུགས་མ་ཡིན་པའི་ཕྱིར་
ཏེ༑ རྒྱུའི་སྟོང་གཟུགས་དེ་འགའ་ཞིག་ནི་ཆོས་སྐུ་ཡིན་པར་འདོད་ལ། འགའ་ཞིག་
ནི་འཁྲུལ་ཤེས་ཀྱི་བཟུང་བྱར་འདོད་པའི་ཕྱིར་དང་། འབྲས་བུའི་སྟོང་གཟུགས་དེ་
-416-



དུས་འཁོར་རྒྱུད་བཤད་སྔོན་འགྲོ་དགའ་སྟོན།
སྣ་ཚོགས་ཡུམ་དུ་ཡང་ཡང་གསུངས་པའི་ཕྱིར་ཏེ། །སྟོང་གཟུགས་ཕྱག་རྒྱ་ཆེན་མོ་
སྣ་ཚོགས་ཡུམ་གྱིས་འཁྱུད་པ་ཞེས་མང་དུ་གསུངས་པས་སོ་ཞེ་ན། འདི་ལ་ཡང་ཁོ་
བོས་ལན་གདབ་པར་བྱ་ཡིས་གསན་དུ་གསོལ། །རྒྱུའི་སྟོང་གཟུགས་ཆོས་སྐུ་ནི་ཁོ་
བོ་ཅག་མི་འདོད་ལ། སོར་བསྡུད་ལ་སོགས་པའི་དུ་སོགས་སྟོང་གཟུགས་ཀྱི་
མཚན་མ་རྣམས་འཁྲུལ་ཤེས་ཀྱི་བཟུང་བྱར་འདོད་མོད་ཀྱི། དེ་ལ་སངས་རྒྱས་ཀྱི་
གཟུགས་སྐུའི་རྒྱུ་མིན་པས་ཁྱབ་ན་སྐྱེད་རིམ་མཐའ་དག་སངས་རྒྱས་ཀྱི་གཟུགས་
སྐུའི་རྒྱུ་མ་ཡིན་པར་ཁས་ལེན་དགོས་ཏེ། དེ་འཁྲུལ་ཤེས་ཀྱི་བཟུང་བྱར་ཡང་ཡང་
གསུངས་ཤིང་། རང་གིས་ཀྱང་ཁས་བླངས་པའི་ཕྱིར་རོ། །འདོད་ན་ནི། སྔོན་དེ་
སྐད་དུ་ཁས་བླངས་པ་རྣམས་ལ་དགག་པ་མང་དུ་བྱས་པ་རྣམས་ལ་བཟོད་པར་
གསོལ་ཏེ། དེ་དག་གི་རྗེས་སུ་ཞུགས་ཤིང་། འབྲས་བུའི་སྟོང་གཟུགས་དུས་
འཁོར་གྱི་གཟུགས་སྐུ་མིན་པའི་སྒྲུབ་བྱེད་ཀྱང་མ་ངེས་ཏེ། དེ་ལྟར་ན་བདེ་སྟོང་
དབྱེར་མེད་ཀྱི་ཡེ་ཤེས་དེ་རྡོ་རྗེ་འཆང་གི་ཐུགས་མིན་པར་འགྱུར་ཏེ། སྟོང་པ་དེ་རྡོ་
རྗེ་འཆང་གི་ཡུམ་ལ་མང་དུ་གསུངས་པའི་ཕྱིར་ཏེ། ཡབ་ཡུམ་གཉིས་མེད་དུ་སྦྱར་
བ་ཞེས་ལན་མང་དུ་གསུངས་པའི་ཕྱིར་རོ། །དེ་དག་གི་འཁོར་གསུམ་ལ་ལན་ཅུང་
ཟད་ཀྱང་མི་ཐེབ་པས་ན། བཟུ་བོར་གནས་པའི་བློས་ལེགས་པར་བསམས་ན་
ལེགས་བཤད་དུ་རྟོགས་ཤིང་དུས་ཀྱི་འཁོར་ལོའི་ཚུལ་ཁོང་དུ་ཆུད་པར་འགྱུར་རོ།།
གཉིས་པ་མཆོག་ཏུ་གྱུར་པའི་སྒྲུབ་བྱེད་གཞན་ལ་མེད་པ་བྱེད་བྲག་ཏུ་ལྡན་
པ་ལ་རྩོད་པ་བ་ནི། ཁ་ཅིག་ན་རེ། གཞན་ལ་མེད་པའི་ཁྱད་ཆོས་ནི་ཤིན་དུ་ཡང་
མི་རིགས་ཏེ། སྤྱིར་དཀར་པོ་བསྟན་པའི་ཆོས་ཅེས་བྱ་བ། སངས་རྒྱས་ཀྱིས་
གསུངས་པའི་འདུལ་བ་ལ་སྣང་། མདོ་སྡེ་ལ་འཇུག ཆོས་ཉིད་དང་མི་འགལ་བ་
-417-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ཞིག་དགོས་པས། གཞན་དང་མི་མཐུན་ན་སངས་རྒྱས་ ཀྱི་བསྟན་པ་མིན་པར་
འགྱུར་བའི་ཕྱིར་རོ་ཞེ་ན། དེ་ཡང་བླུན་པོ་ངོ་མཚར་བསྐྱེད་པའི་ཚིག་ཡིན་མོད་ཀྱི།
དེ་ལ་ལན་འདི་སྐད་ཅེས་བརྗོད་པར་བྱ་སྟེ། སྤྱིར་ཐེག་པ་ཆེན་པོའི་ཐུན་མོང་མ་
ཡིན་པའི་བརྗོད་བྱ་རྣམས་ཐེག་དམན་ལ་མེད་ལ། དེ་བཞིན་དུ་རྒྱུ་སྡེའི་ཐུན་མོང་
མིན་པ་ཕར་ཕྱིན་ཐེག་པ་ལ་མེད་ཅིང་། རྒྱུད་སྡེ་ཡང་གོང་མ་གོང་མའི་དགོས་ཆོས་
རྣམས་འོག་མ་འོག་མ་ལ་མེད་པར་ཀུན་གྱིས་འདོད་པས་འདུལ་བ་ལ་མི་སྣང་བ་
སོགས་ཀྱི་སྒོ་ནས། སངས་རྒྱས་ཀྱི་བསྟན་པ་ཡིན་པ་ཉུང་ཟད་ཅིག་ལས་མི་འབྱུང་
བར་འགྱུར་རོ། །དེ་སྟེ། རྗེ་བཙུན་བྱམས་མགོན་གྱིས་མདོ་སྡེ་རྒྱན་དུ། རང་གི་ཉིད་
ལ་འཇུག་ཕྱིར་དང་། འདུལ་བ་ལ་ཡང་སྣང་ཕྱིར་དང་། ཟབ་པའི་ཕྱིར་དང་རྒྱ་ཆེའི་
ཕྱིར༑ ༑ཆོས་ཉིད་དང་ནི་འགལ་བ་མེད། །ཅེས་གསུངས་པ་ལྟར། ཐུན་མོང་བ་
རྣམས་འོག་མ་འོག་མ་དང་འཐུན་ཞིང་ཐུན་མོང་མ་ཡིན་པ་རྣམས་རང་རང་གི་མདོ་
སྡེ་ལ་འཇུག་པ་སོགས་ཡིན་པས་སྐྱོན་མེད་དོ་ཞེ་ན། དེ་ལྟར་ན་ཁྱེད་རང་གི་རྩོད་
པ་ཁྱེད་རང་གིས་འཇོམས་པར་བྱེད་པ་ཁོ་ནར་སྣང་བས། ཁོ་བོ་ཅག་ལན་
འདེབས་པའི་ངལ་བ་མེད་པར་གྱུར་ཏོ། །རྩོད་པ་འདི་རྣམས་སྔོན་ཆད་སྨྲ་བ་པོ་
དངོས་སུ་མེད་མོད་ཀྱི། ལུང་རིག་ཀྱི་རྒྱུ་མཚན་ལྟར་སྣང་དེ་རྣམས་ལ་རྟེན་ནས་
འཁྲུལ་བའི་གཞི་སྣང་བས་རང་གིས་དོགས་པ་བླང་ནས་ལན་གྱིས་གཏན་ལ་
ཕེབས་པར་བྱས་པ་ཡིན་ནོ། །
གཉིས་པ་མཆོག་འཛིན་གྱིས་བསྐྱེད་པའི་རྩོད་པ་སྤང་བ་ལ། གཞི་ལ་
རྟེན་པའི་དང་། ལམ་ལ་རྟེན་པའི་རྩོད་པ་སྤང་བའོ། །
དང་པོ་ནི། ཁ་ཅིག་ན་རེ། །དཔལ་དུས་ཀྱི་འཁོར་ལོ་ཞེས་བྱ་བའི་རྒྱུད་
-418-



དུས་འཁོར་རྒྱུད་བཤད་སྔོན་འགྲོ་དགའ་སྟོན།
ཀྱི་རྒྱལ་བོ་འདི་གཉིས་མེད་ཀྱི་རྒྱུད་དུ་སྒྲུབ་པར་བྱེད་པའི་ཚུལ་ནི་ཤིན་དུ་ལེགས་
ཤིང་ཁྱོད་ཀྱིས་ཇི་ལྟར་བརྗོད་པ་ལྟར་ཡིན་མོད་ཀྱི་བསྒྲུབ་བྱ་རྒྱུད་ཀྱི་དོན་ནི་ཁྱོད་
ཀྱིས་ལེགས་པར་མ་བཤད་དེ། ཐོག་མར། རྒྱུ་རྒྱུད་ཐབས་རྒྱུད་འབྲས་རྒྱུད་གསུམ་
གྱི༑ རྒྱུའི་རྒྱུད་ཕར་ཕྱིན་ཐེག་པ་ནས་བཤད་པའི་བདེ་གཤེགས་སྙིང་པོ་སེམས་ཀྱི་
རང་བཞིན་ཆོས་དབྱིངས་དང་། ཤིན་དུ་ཕྲ་ཞིང་དངས་པའི་སེམས་ལ་འདོད་ན།
མདོ་སྔགས་ལ་ཟབ་ཁྱད་ཅུང་ཟད་ཀྱང་མེད་པར་འགྱུང་བའི་ཕྱིར་རོ། །དེས་ན་
རྒྱུད་འདིའི་རྒྱུའི་རྒྱུད་དམ། གཞིའི་གནས་ལུགས་སམ། རྟོགས་བྱ་ལྟ་བའི་ཡུལ་ནི།
གཞན་དུས་ཀྱི་འཁོར་ལོའི་མཐར་ཐུག་དོན་དམ་འོད་གསལ་གྱི་དུས་འཁོར་
གསལ་རྫོགས་མཚན་དཔེས་བརྒྱན་ཅིང་། སྐུ་བཞི་ལ་སོགས་པའི་ཡོན་ཏན་གདོད་
མ་ནས་རང་ཆས་སུ་ལྡན་པ་སེམས་ཅན་ཀུན་གྱི་རྒྱུད་ལ་ཐོག་མེད་ནས་དབྱེར་མེད་
དུ་གནས་པ་རྟག་བརྟན་ཐེར་ཟུག་གི་ཡོན་ཏན་དང་ལྡན་པ་དེ་ཡིན་ནོ་ཞེས་ཟེར་
རོ༑ ༑དེ་ནི་མི་རིགས་ཏེ། བསྟན་པ་འདི་ལ་གསུང་རབ་ཀྱི་དགོངས་འགྲེལ་ཇི་སྙེད་
མཆིས་པའི་ནང་ན་འགྲན་ཟླ་དང་བྲལ་བའི་རྒྱལ་བ་གཉིས་པ་གྱུར་ངེས་ཤིང་།
ཁྱེད་རང་ཡང་རྒྱབ་རྟེན་གྱི་གཙོ་བོར་བྱེད་པའི་དཔལ་མགོན་འཕགས་པ་ཀླུ་སྒྲུབ་
ཞབས་ཀྱིས་ནི་ཐེག་པ་ཆེ་ཆུང་གི་ཁྱད་པར་ཡང་ཐབས་ཀྱི་སྒོ་ནས་འབྱེད་ཀྱི་རྟོགས་
བྱའི་ལྟ་བ་ལ་ཁྱད་པར་མེད་པས་ཉན་རང་ལ་ཆོས་རང་བཞིན་མེད་རྟོགས་ཀྱི་ཤེས་
རབ་ཡོད་པ་དང་། ཐེག་པ་གཉིས་ཀྱི་གསུང་རབ་ལས་ཀྱང་ལྟ་བ་བསྟན་ཚུལ་ཁྱད་
པར་མེད་ཀྱི་ཐབས་ཀྱི་སྤྱོད་པའི་བསྟན་ཚུལ་ཁྱད་པར་ཆེ་འོ་ཞེས། དབུ་མ་རིན་
ཆེན་ཕྲེང་བ་ལས། ཐེག་པ་ཆེ་ལས་སྐྱེ་མེད་བསྟན། །གཞན་ལས་ཟད་པ་སྟོང་པ་
ཉིད༑ ༑ཟད་དང་མི་སྐྱེ་དོན་དུ་ནི། །གཅིག་པས་དེ་ཕྱིར་འདི་བཟོད་ཀྱིས། །ཅེས་
-419-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
དང་༑ ཉན་ཐོས་ཐེག་པ་དེ་ལས་ནི། །བྱང་ཆུབ་སེམས་དཔའི་སྨོན་ལམ་དང་།།
སྤྱོད་པ་ཡོངས་བསྔོ་མ་བཤད་དེས། །བྱང་ཆུབ་སེམས་དཔའ་ག་ལ་འགྱུར། ཞེས་
གསུངས་ཤིང་། ཁྱད་པར་མདོ་སྔགས་ཀྱི་ཁྱད་པར་སྟོན་པའི་གཞུང་། ཚུལ་གསུམ་
སྒྲོན་མེ་ལས། དོན་གཅིག་ན་ཡང་མ་རྨོངས་དང་། །ཐབས་མང་དཀའ་བ་མེད་པ་
དང་༑ ༑དབང་པོ་རྣོན་པོའི་དབང་བྱས་པས། །སྔགས་ཀྱི་ཐེག་པ་ཁྱད་པར་
འཕགས༑ ༑ཞེས་པ་ལ་རྒྱ་བོད་ཀྱི་པཎྜི་ཏ་གྲངས་ལས་འདས་པས་བཤད་པ་བྱས་
པ་ཐམས་ཅད་ལ་མདོ་སྔགས་ཐབས་ཀྱི་སྒོ་ནས་ཁྱད་འབྱེད་པ་ཁོ་ན་ལས་མ་
མཁྱེན༑ ཁྱད་པར་དཔལ་ལྡན་ཨ་ཏི་ཤ ལོ་ཆེན་རིན་བཟང་། ཆོས་རྗེ་ས་པཎ། །
ཀུན་མཁྱེན་བུ་སྟོན་ལ་སོགས་པ་གསུང་རབ་ཀྱི་མིག་ཏུ་གྱུར་པ་དུ་མས་ཀྱང་།
གསང་སྔགས་ལ་ལྟ་བའི་ཟབ་ཁྱད་ཀླུ་སྒྲུབ་ཀྱིས་དབུ་མ་རིགས་ཚོགས་སུ་བཤད་
པ་ལས། ལྷག་པ་མེད་དོ་ཞེས་མགྲིན་གཅིག་ཏུ་གསུང་ན་ཁྱོད་ཀྱི་གྲུབ་པའི་མཐའ་
འདི་གང་ནས་རྙེད་པ་ཞིག་ཡིན་ན་རེ་འཚར། གལ་ཏེ་འདི་ནི་ངོ་མཚར་ཆེ་བ་
གཞད་དག་ཀྱི་གནས་མ་ཡིན་ཏེ། རྣལ་འབྱོར་པ་ཡང་བློ་ཁྱད་ཀྱིས། །གོང་མ་གོང་
མ་རྣམས་ཀྱིས་གནོད། །ཅེས་གྲུབ་མཐའ་སྨྲ་བ་བཞི་པོ་ཡང་བདག་མེད་ལ་ཕྲ་
རགས་ཡོད་པར་བཤད་པ་མ་ཡིན་ནམ་ཞེ་ན། འདི་ནི་དེ་བས་ཀྱང་མཚར་ཏེ།
ཡུལ་གྱི་གནས་ཚུལ་དང་ བློའི་འཛིན་སྟངས་འབྱེད་མ་ཤེས་པ། བློས་སོ་སོར་
བཟུངས་བའི་དབང་གིས་ཡུལ་ཐ་དད་དུ་འགྲོ་བར་འདོད་པའི་ཕྱིར་རོ། །ཅི་སྟེ་
མདོ་སྔགས་ལྟ་བ་ལ་ཁྱད་པར་ཡོད་པ་ཁོ་ན་སྟེ། མདོའི་ལྟ་བའི་མཐའ་ཐུག་ནི། ཀླུ་
སྒྲུབ་ཀྱིས་གསུངས་པའི་མཐའ་བཞི་སྐྱེ་འགོག་དང་གཅིག་དུ་བྲལ་སོགས་ལ་
བསྟེན་པའི་སྟོང་ཉིད་ཡིན་ལ། དེ་ནི་དུས་འཁོར་གྱི་ཆ་ལག །འཇམ་དབྱངས་ཀྱི་
-420-



དུས་འཁོར་རྒྱུད་བཤད་སྔོན་འགྲོ་དགའ་སྟོན།
རང་གི་ལྟ་བའི་འདོད་པ་མདོར་བསྟན་པ་ལས། ཕུང་པོ་རྣམ་བཅད་སྟོང་པ་ཉིད། །
ཆུ་ཤིང་བཞིན་དུ་སྙིང་པོ་མེད། །རྣམ་པ་ཀུན་མཆོག་ལྡན་པ་ཡི། །སྟོང་ཉིད་དེ་ལྟར་
འགྱུར་མ་ཡིན། །ཞེས་ལེགས་པར་བཀག་ཅིང་གསང་སྔགས་པའི་སྟོང་ཉིད་དེ་རྣམ་
ཀུན་མཆོག་ལྡན་གྱི་སྟོང་ཉིད་ཅེས་བྱ་བ་གཟུགས་ཀྱི་རང་བཞིན་དུ་གྱུར་པ་ཞིག་
ཡིན་པར་གསུངས་པས་སོ་ཞེ་ན། ལུང་དེའི་དོན་ནི། ཐབས་ཀྱི་རྣམ་པ་ཐམས་ཅད་
དང་བྲལ་བའི་སྟོང་ཉིད་རྐྱང་པ་བསྐལ་པ་བྱེ་བར་བསྒོམས་ཀྱང་སྙིང་པོ་མེད་པས།
ཐབས་ཀྱི་རྣམ་ཀུན་མཆོག་དང་ལྡན་ཞིང་བདེ་བ་ཆེན་པོ་དང་སྦྱར་བའི་སྟོང་པ་ཉིད་
བསྒོམས་ན་དེ་ལྟར་མི་འགྱུར་བའི་དོན་ཡིན་ཏེ། དཔལ་ལྡན་ཨ་ཏི་ཤའི་བྱང་ཆུབ་
ལམ་སྒྲོན་ལས། ཐབས་དང་ བྲལ་བའི་ཤེས་རབ་དང༌། །ཤེས་ རབ་བྲལ་བའི་
ཐབས་གཉིས་ནི། གང་ཕྱིར་གཉིས་ཀའང་འཆིང་གསུངས་པ། །དེ་ཕྱིར་གཉིས་ཀ་
སྤང་མི་བྱ། ཞེས་དང་། ཐབས་དང་ལྡན་པའི་ཤེས་རབ་ནི། །གང་ཞིག་བདག་ཉིད་
སྒོམ་བྱེད་པ། །དེས་ནི་བྱང་ཆུབ་མྱུར་དུ་འཐོབ། །བདག་མེད་རྐྱང་པས་མ་ཡིན་
ནོ༑ ༑ཞེས་དང་། གཞན་ཡང་མདོ་རྒྱུད་ཀུན་ལས་དོན་འདི་ལན་གཅིག་མ་ཡིན་
པར་གསུངས་པ་ལྟར་རོ། །དེར་མ་ཟད། ཕུང་པོ་རྣམ་བཅད་ཀྱི་དོན། མེད་དགག་
རི་བོང་གི་རྭ་ལྟར་གཏན་མེད་དུ་སོང་བ་ལ་ཡང་དགོངས་པར་གསལ་ཏེ། འཇམ་
དབྱངས་རང་ཉིད་ཀྱི་ལུང་དེའི་དེ་མ་ཐག་ན། སྐྱེ་མེད་འགག་པ་མེད་པ་ཡི། ཤེས་
བྱའི་དོན་རྣམས་མཐོང་བ་ནི། །སྟོང་ཉིད་སྟོང་པ་སྒོམ་པ་ནི། ཕུང་པོ་རྣམ་བཅད་མ་
ཡིན་ནོ། །ཞེས་སྐྱེ་འགག་མེད་པའི་ཤེས་བྱ་མཐོང་བ་དེ། སྟོང་པས་སྣང་བ་ལ་
བཀུར་བ་མ་བཏབ་པར་མཐོང་ན་ཕུང་པོ་རྣམ་བཅད་མ་ཡིན་པར་གསུངས་པའི་
ཕྱིར་རོ། །དེ་ལྟ་བུའི་ཚུལ་གྱིས་གཞུང་གི་དགོས་པ་འགྲེལ་མ་ཤེས་ན། བླུན་པོ་ལ་
-421-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ལྟ་ངན་མང་དུ་འབྱུང་སྟེ། དོན་སྒྲ་ཇི་བཞིན་ཡོངས་རྟོགས་ན། །བདག་ཉིད་ཉམས་
ཤིང་བློ་ཉམས་འགྱུར། །ཞེས་ གསུངས་ པ་ ལྟར་ རོ། །དགོངས་དོན་ཟབ་མོ་མི་
འཚོལ་ན། གཞུང་སྔ་མའི་འཕྲོ་ཉིད་ན། ཆོས་རྣམས་ ཐམས་ཅད་སྟོང་པ་ཉིད།
རྒྱལ་བས་སྙིང་པོ་མེད་པར་གསུངས། །གང་རྣམས་སྟོང་ཉིད་མཐོང་བ་ཡི། །སྒྲུབ་
ཐབས་འདི་ནི་གསུངས་པའོ། །སྙིང་རྗེའི་ཆོས་རྣམས་ཐམས་ཅད་ཀྱང་། རྒྱལ་བས་
སྙིང་པོ་མེད་པར་གསུངས། །སྒྲུབ་ཐབས་འདི་ནི་གསུངས་པའོ། །གང་རྣམས་སྙིང་
རྗེ་ མཐོང་ བ་ ཡི། ཞེས་ གསུངས་ པ་རྣམས་ ཀྱང་ ཇི་ ལྟར་ འཆད་ སོམས་ཤིག །
དེར་མ་ཟད། གཞི་དངོས་པོའི་གནས་ལུགས་ནི་རིགས་པས་གཏན་ལ་འབེབས་
དགོས་ལ། རིགས་པ་ནི་དཔལ་མགོན་ཀླུ་སྒྲུབ་ལ་འཇམ་དབྱངས་ཀྱིས་བསྟན་པའི་
རིགས་པ། དབུ་མ་རིགས་པའ་ིཚོགས་སུ་གསུངས་པ་ལས་ལྷག་པ་སུས་ཀྱང་
བཤད་པར་ནུས་པ་མ་ཡིན་པས་ཀྱང་མདོ་སྔགས་རྟོགས་བྱའི་ལྟ་བ་ལ་ཁྱད་པར་
མེད་དོ། །ཅི་སྟེ། རིགས་པ་ནི་སོ་སོར་རྟོག་ཅིང་དཔྱོད་པའི་རྟོག་པ་འབའ་ཞིག་
ཡིན་པས་ཡུལ་ཇི་བཞིན་དུ་གཏན་ལ་འབེགས་མི་ནུས་ཀྱི། ཇི་སྲིད་དུ་ཡུལ་མངོན་
སུམ་དུ་གྱུར་པའི་བར་དུ་ནི། རྒྱལ་བའི་ལུང་ཚད་མར་ཁས་ལེན་པ་ལས་ལྷག་པ་
མེད་པས་ཁོ་བོ་ཅག་ལ་ནི། གཞི་དངོས་པོའི་གནས་ལུགས་དུས་ཀྱི་འཁོར་ལོའི་
རང་བཞིན་དུ་བཞུགས་པའི་ལུང་གི་ཚོགས་གྲངས་མེད་པ་ཡོད་དོ་ཞེ་ན། ཀྱེ་མ་
སངས་རྒྱས་བྱང་སེམས་དང་། ཤིང་རྟ་ཆེན་པོ་རྣམས་ཀྱིས་ནི་རིགས་པས་དངོས་
པོའི་གནས་ལུགས་གཏན་ལ་ཕབ་ནས་ཡུལ་དེའི་རང་བཞིན་ཇི་ལྟ་བར། ལུང་དེས་
བཤད་མ་བཤད་བརྟག་པའི་སྒོ་ནས་ ལུང་དག་མ་དག་རྟོགས་པར་གསུངས་
ན༑ ཁྱེད་ཅག་ནི་དེ་དག་ལས་ཕྱི་རོལ་དུ་གྱུར་པ་ཞིག་གོ དེ་ཅིའི་ཕྱིར་ཞེ་ན། སློབ་
-422-



དུས་འཁོར་རྒྱུད་བཤད་སྔོན་འགྲོ་དགའ་སྟོན།
དཔོན་འཕགས་པ་ལྷས། སངས་རྒྱས་ཀྱིས་གསུངས་ལྐོག་གྱུར་མ། གང་ཞིག་ཐེ་
ཚོམ་སྐྱེས་གྱུར་པ། །དེ་ཡིས་སྟོང་པ་ཉིད་རྟེན་ནས། །འདི་ཉིད་ཁོ་ནར་ཡིད་ཆེས་
བྱ༑ ༑ཞེས་ཤིན་དུ་ལྐོག་གྱུར་གྱི་དོན་ལས་རྒྱུ་འབྲས་དང་མཐོ་རིས་ཀྱི་བཀོད་པ་ལ་
སོགས་ལུང་ནས་བཤད་པ་ལ་ཡིད་མ་ཆེས་ན། སྟོང་པ་ཉིད་དངོས་སྟོབས་ཀྱི་
རིགས་པས་ལེགས་པར་གཏན་ལ་ཕབ་ཏེ། རིགས་ཤེས་ཀྱིས་ལེགས་པར་ངེས་པ་
ཇི་ལྟ་བ་བཞིན་དུ་ལུང་ནས་བཤད་འདུག་པའི་རྒྱུ་མཚན་གྱིས་ཤིན་ལྐོག་རྣམས་
་ ཀྱང་ལུང་འདི་ནས་ཇི་ལྟར་བཤད་པ་ལྟར་གནས་སོ་སྙོམ་དུ་ངེས་པར་གྱིས་ཤིང་
ཅེས་ གསུངས་ཤིང་། དེ་བཞིན་དུ་ རིགས་པའི་དབང་ཕྱུག་གིས་ གསུངས་ལས་
ཀྱང་༑ བླང་དང་དོར་བྱའི་དེ་ཉིད་ནི། ཐབས་བཅས་རབ་ཏུ་ངེས་པ་ཡིས། །གཙོ་
བོའི་དོན་ལ་མི་སླུ་ཕྱིར། །གཞན་ལའང་རྗེས་སུ་དཔག་པ་ཡིན། །ཞེས་གཞལ་བྱའི་
གཙོ་བོ་བདེན་བཞིའི་གནས་ལུགས་དངོས་སྟོབས་ཚད་མ་ངེས་པ་ལྟར་གསུངས་
འདུག་པའི་རྒྱུ་མཚན་གྱི་ཤིན་ལྐོག་ལ་ཡང་མི་སླུ་བར་དཔོག་པར་གསུངས་ལ།
དེར་མ་ཟད་ལུང་གསུང་བ་པོ་ཚད་མའི་སྐྱེ་བུར་སྒྲུབ་པ་ཡང་ལུང་རྣམ་དག་དུ་གྲུབ་
པ་ལ་ལྟོས་ཤིང་། དེ་ཡང་དཔྱད་གསུམ་གྱིས་དག་མ་དག་ལ་ལྟོས་ལ། །དེ་ཡང་
མངོན་གྱུར་སྟོན་པ་ལ། མངོན་སུམ་དང་ལྐོག་གྱུར་སྟོན་པ་ལ་རྗེས་དཔག་གིས་
གནོད་མི་གནོད་དང་ཤིན་ལྐོག་ལ་དགོངས་དོན་གྱི་ངག་སྔ་ཕྱི་འགལ་མི་འགལ་
བརྟག་དགོས་ན་དེ་ཡང་རིགས་པ་མེད་པར་ཇི་ལྟར་རྟོགས་པར་ནུས། གཞན་ཡང་
ལུགས་འབྱུང་ལུང་ཟློག་གཉིས་ཀྱི་སྒོ་ནས་ཐུབ་པ་ཚད་མར་སྒྲུབ་པའི་ཕྱོགས་ཆོས་
མཐའ་ཐུག་པ་ཡང་དངོས་སྟོབས་རིགས་པ་ངེས་པ་ཞིག་མེད་ན། སངས་རྒྱས་ལ་
དམིགས་པའི་སྒྲོ་འདོགས་སོ་སྐྱེས་ཆོད་མི་སྲིད་དེ། སྒྲོ་འདོགས་གཅོད་བྱེད་ལ་མྱོང་
-423-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
སྟོབས་ཀྱིས་སམ། རྟགས་སྟོབས་ཀྱིས་སྒྲོ་འདོགས་གཅོད་པ་གཉིས་གང་རུང་ལས་
གཞན་མེད་ལ། སངས་རྒྱས་ལ་སྒྲོ་འདོགས་མྱོང་སྟོབས་ཀྱིས་ཆོད་པ་ས་བཅུ་མན་
ཆོད་དུ་མི་སྲིད་པས། རྟགས་སྟོབས་ལས་འོས་མེད་ཅིང་དེ་ཡང་ཤིང་རྟ་ཆེན་པོ་
རྣམས་ཀྱིས་བཤད་པའི་རིགས་པ་ལས་གཞན་པའི་ཐབས་ཀྱི་འགྲུབ་པ་མ་ཡིན་
ཏེ༑ ལུང་རྐྱང་པ་ལ་རྟེན་པའི་བློ་ནི་ཚད་མས་དྲངས་པའི་ངེས་ཤེས་གཏིང་ཚུགས་
མ་ཡིན་པར་སྔོན་གྱི་ཁྲོན་པ་རྙིང་པ་ཡིན་པའི་རྒྱུ་མཚན་གྱིས་ཆུ་ཡོད་སྙམ་དུ་འཛིན་
པའི་ཡིད་དཔྱོད་དང་འདྲ་བ། བདུད་སྡིག་ཅན་སངས་རྒྱས་ལ་སོགས་པའི་ཆ་བྱད་
དུ་འོངས་ཏེ་ཁྱོད་ཀྱི་འདོད་པ་དང་རྟོགས་པ་ནི་དོན་ལ་གནས་པ་མ་ཡིན་གྱི་འདི་ནི་
འདི་ལས་ཟློག་པར་དོན་ལ་གནས་པ་ལ་ཁོ་ནའོ་ཞེས་ཟེར་ན། །དེ་མ་ཐག་ཏུ་སྔར་
གྱི་གྲུབ་མཐའ་ལ་འགྱོད་པ་དང་བཅས་ཏེ་བདུད་དེའི་རྗེས་སུ་འབྲང་བ་གདོན་མི་
ཟ་སྟེ། རང་གིས་ཚད་མས་དྲངས་པའི་ངེས་པ་མ་རྙེད་པའི་རྐྱེན་གྱིས་གསུང་རབ་
སྡེ་སྣོད་གསུམ་དང་རྒྱུད་སྡེ་བཞི་ནས་བཤད་པའི་བསྟན་པ་རྣམ་དག་ཉམས་སུ་
ལེན་བཞིན་པ་དོར་ཏེ། །རྨི་ལམ་གྱི་ཆོས་དང་བྲལ་འོག་ནས་གཏེར་དུ་སྦས་པ་ཐོན་
པའི་ཆོས་ཡིན་ཟེར་བའི་ཟབ་ཟབ་ལྟར་སྣང་བ་གསུང་རབ་ལས་ཕྱི་རོལ་དུ་གྱུར་པ་
དུ་མ་ལ་དགའ་བཞིན་དུ་འཇུག་པ་མང་དུ་བྱུང་བའི་ཕྱིར་རོ། །དོན་འདི་ལ་
དགོངས་ན། ཆོས་རྗེ་ས་སྐྱ་པཎྜི་ཏས། སྡེ་སྣོད་གསུམ་དང་རྒྱུད་སྡེ་བཞི། །བཞི་
མདོའི་རྩྭ་བཞིན་དོར་ནས་ནི། །རྨོངས་པས་བྱས་པའི་བླུན་ཚིག་ལ། །ཐུབ་པའི་
བཀའ་བས་ལྷག་པར་རྩི། །ཀྱེ་མ་བསོད་ནམས་དམན་པའི་མི། །ལྷ་སྐལ་ཆད་
ནས་འབྱུང་པོ་སྒྲུབ། །ཅེས་སྨྲེ་སྔགས་མཛད་པ་ཡང་། ཐུབ་པའི་བསྟན་པ་དང་
སེམས་ཅན་དེ་དག་ལ་ཐུགས་ཀྱིས་མ་བཟོད་པ་ཡིན་གྱི། གཞན་ལ་ཞེ་སྡང་ནས་
-424-



དུས་འཁོར་རྒྱུད་བཤད་སྔོན་འགྲོ་དགའ་སྟོན།
གསུངས་པ་མ་ཡིན་ནོ། །དེ་ལྟར་ན། རང་གིས་ངེས་ཤེས་སྐྱེད་པའི་ཐབས་སུ།།
དཔལ་མགོན་ཀླུ་སྒྲུབ་ཡབ་སྲས་དང་། མཁས་མཆོག་དབྱིག་གཉེན་རྗེས་འབྲང་
དང་བཅས་པའི་རིགས་པ་ཕྲ་རགས་རྣམས་ལ་སྦྱངས་ཏེ་གཞི་དངོས་པོའི་གནས་
ཚུལ་ཐོག་མར་བསམ་བྱུང་གི་རིགས་པས་སྒྲོ་འདོགས་གཅོད། དེ་བསྒོམ་པར་བྱེད་
པའི་ལམ་ལ་ཐབས་ཀྱི་ཡན་ལག་མཆོག་དམན་དུ་མ་ཞིག་གསུངས་པའི་ནང་ནས་
རིམ་གྱིས་བློ་ཚོད་དང་སྦྱར་ནས་འཇུག་པར་བྱའོ། །དོན་འདི་ལ་དགོངས་ནས་ལོ་
ཆེན་བློ་ལྡན་ཤེས་རབ་ཀྱི་ཞལ་ནས། ཆོས་རྣམས་རང་བཞིན་སྟོང་པའི་ཚུལ་ལ་
འཇུག་པའི་སྒོ། ཡན་དག་རིགས་ཚོགས་ཀླུ་སྒྲུབ་ཞབས་ཀྱིས་གསུངས་པ་དེ། །
རིགས་པའི་དབང་ཕྱུག་རྣམ་འགྲེལ་མཛད་པའི་གཞུང་མཛེས་ལས། །གསལ་བར་
རྟོགས་ནས་ལུགས་ངན་གཞན་ཀུན་རྩྭ་བཞིན་དོར། །པཎྜི་ཏ་ཞེས་རབ་གྲགས་
འདིར་འོངས་ཕལ་ཆེར་ཡང་། །གཞུང་ལུགས་མི་མཁས་རང་གི་ངན་རྟོགས་གིས་
ཁྲིད་ཅིང་། །་མཐའ་གཉིས་ལ་འཆེལ་ཡང་དག་ལམ་དང་བྲལ་བས་ན། །དེ་དག་
ཚིག་གིས་ཀླུ་སྒྲུབ་ཀྱིས་བཤད་ལམ་མི་དོར། །ཞེས་གསུངས་པའི་ཕྱིརརོ། །དེ་དག་
ནི་མཚན་ཉིད་ཐེག་པ་ལ་གཙོ་བོར་བྱེད་པའི་ལུང་ཡིན་ནོ་སྙམ་ན། གསང་སྔགས་
མཐའ་དག་ལས་ཀྱང་དོན་འདི་ཉིད་གསུངས་མོད་ལུང་ཁུངས་མང་ན་ཡི་གེ་མང་
པར་འགྱུར་བས་བཞག་ལ། དཔལ་དུས་ཀྱི་འཁོར་ལོ་འདི་ཉིད་ཀྱི་ཡང་། །ལྟ་བ་
གཏན་འབེབས་ཀྱི་སྐོར་རྩལ་དུ་སྟོན་པ་ནི་ནང་ལེའི་འཇུག་གི་མདོར་བསྡུས་ཡིན་
ལ༑ དེ་ནས་ཕྱི་ནང་གི་གྲུབ་མཐའ་ཞན་མཐའ་དག་བཀག་པའི་ རྗེས་སུ་རང་
ལུགས་མཐར་ཐུག་པ་ནི་དབུ་མའི་གྲུབ་མཐའ་ལ་མཛད་པ་སྨྱོན་དུ་ཅུང་ཟད་ཀྱང་
མེད་དེ། །གཞན་སེམས་ཙམ་པ་ཡང་བཀག་པའི་མཇུག་ཏུ། དེའི་ཕྱིར་དབུ་མ་པས་
-425-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
སྨྲས་པ། རྣམ་པར་ཤེས་པ་དོན་དམ་ཡོད། དེ་ཡང་མཁས་རྣམས་མི་འདོད་དེ།
གཅིག་དང་དུ་མའི་རང་བཞིན་དང་། །ཁྲལ་བས་ནམ་མཁའི་པདྨ་བཞིན། །ཡོད་
མིན་མེད་ མིན་ ཡོད་མེད་ མིན། །གཉིས་ ཀའི་ བདག་ ཉིད་ མིན་ པའང་
མིན་༑ ༑མཐའ་ བཞི་ ལས་ ནི་ རྣམ་ གྲོལ་ བའི་། །དེ་ ཉིད་ དབུ་ མ་ པ་ ཡི་ རིག །
ཞེས་ གསུངས་ པའི་ ཕྱིར་ རོ། ཁྱེད་ལྟར་ན་ནི། དབུ་མ་པའི་ལུགས་དེ་ལ་ ཡང་
དགག་པ་མཛད་དགོས་པས་དེའི་སྐབས་དང་། ཁྱད་པར་འཇམ་དབྱངས་ཀྱི་རང་
གི་ལྟ་བ་འདོད་པ་མདོར་བསྟན་པ་དང་། སེམས་འགྲེལ་ཐམས་ཅད་ལས་དེ་ལ་
དགག་པ་མ་མཛད་དོ། ཅི་སྟེ་ལྟ་བ་ཀླུ་སྒྲུབ་ཀྱིས་བཀྲལ་བ་ལས་མཆོག་ཏུ་གྱུར་པ་
མེད་མོད་ཀྱི། ཀླུ་སྒྲུབ་ཀྱིས་ཀྱང་མཚན་ཉིད་ཐེག་པར་བཀྲལ་བར་ལས་ལྷག་པ་
ཞིག་གསང་སྔགས་སུ་བཀྲལ་ལོ་ཞེ་ན། བདག་ཉིད་ཆེན་པོ་དེས། གསང་སྔགས་
ཀྱི་དོན་དམ་བྱང་སེམས་བསྒོམ་ པའི་དོན་དུ། གསང་བ་འདུས་པ་རྩ་ རྒྱུ་ ལེའུ་
གཉིས་པའི་རྣམ་སྣང་གི་བྱང་ཆུབ་ཀྱི་སེམས། །དངོས་པོ་ཐམས་ཅད་དང་བྲལ་བ།
ཞེས་པའམ། གཞན་འགྱུར་དུ། ཀུན་དུ་ཡོད་པ་དང་བྲལ་ཞིང་། །ཕུང་པོ་སྐྱེ་མེད་
ཁམས་རྣམས་དང་། །བཟུང་དང་འཛིན་པ་རྣམ་སྤངས་པ། །ཆོས་ལ་བདག་མེད་
མཉམ་ཉིད་པས། །རང་སེམས་གདོད་ནས་ མ་སྐྱེས་པ། །སྟོང་པ་ཉིད་ ཀྱི་རང་
བཞིན་ཞེས་གསུངས་པའི་དོན་འགྲེལ་པར་བྱེད་པ་བྱང་ཆུབ་སེམས་འགྲེལ་དུ་
གསལ་བར་གྲགས་པ་དེ་མཛད་པ་ཡིན་པས། དེར་ཕར་ཕྱིན་ཐེག་པ་ལས་ལྷག་
པའི་ལྟ་བ་ཞིག་ཡོད་ན་ཅིས་ཀྱང་གསུང་རིགས་ཏེ། །དེ་རྩོམ་པའི་དམ་བཅར། །
བྱང་ཆུབ་སེམས་དཔའ་སྔགས་ཀྱི་སྒོའི་སྤྱད་པ་སྤྱོད་པ་རྣམས་ཀྱི་བྱང་ཆུབ་ཀྱི་
སེམས་ཀྱང་བསྒོམ་པའི་སྟོབས་ཀྱིས་བསྐྱེད་པར་བྱ་བ་ཡིན་པས། དེའི་ཕྱིར་དེའི་
-426-



དུས་འཁོར་རྒྱུད་བཤད་སྔོན་འགྲོ་དགའ་སྟོན།
རང་བཞིན་བཤད་པར་བྱའོ། །ཞེས་གསུངས་པའི་ཕྱིར་རོ། །དེ་ལས་ནི་ཁྱད་པར་
ལྷག་པོ་ཅུང་ཟད་ཀྱང་མ་བཤད་པ་མཁས་ པ་ ཀུན་ལ་གསལ་ལོ། །སྤྲོས་པའི་
མཆོག་གོ །
གཉིས་པ་ལམ་ལ་རྟེན་པའི་རྩོད་པ་སྤང་བ་ནི་སྔོན་དང་ད་ལྟའི་དུས་ཀྱི་
འཁོར་ལོ་བར་རློམ་པ་མང་པོ་ཞིག་ན་རེ། ཁྱོད་ཀྱིས་གྲོལ་ལམ་སྐྱེད་རྫོགས་གཉིས་
སུ་བྱས་པ་ནི་ཤིན་དུ་མི་རིགས་ཏེ། སྐྱེད་རིམ་ནི། སྤྱིར་རྒྱུད་ཀྱི་བརྗོད་བྱ་བདེན་
གཉིས་ཀྱི་ནང་ནས་ཀུན་རྫོབ་བདེན་པ་ཡིན། ཁྱད་པར་རྟོག་པའི་རྣལ་འབྱོར་ཡིན་
པས༑ འཇིག་རྟེན་པའི་དངོས་གྲུབ་ཞི་སོགས་ཙམ་ཞིག་སྒྲུབ་བྱེད་ཡིན་གྱི། གྲོལ་
ལམ་གཏན་ནས་མ་ཡིན་ཏེ། མདོར་བསྡུས་དང་པོར། །གཟུགས་ལ་སོགས་པར་
རྟོགས་པ་དཀྱིལ་འཁོར་གྱི། །འཁོར་ལོ་བསྒོམ་པ་གོམས་པར་གྱུར་པས་ནི། །གྲུབ་
པ་འཇིག་རྟེན་པ་དག་འགྲུབ་གྱུར་གྱི། །འདོད་པའི་དངོས་གྲུབ་ཆེན་པོ་ག་ལ་ཞིག།
ཅེས་གསུངས་ལ། ཁྱད་པར་མཆོག་མི་གྱུར་དུ། སྐྱེས་རིམ་རྒྱས་པར་བཀག་ཅིང་དེ་
ལ་སྨད་པ་དུ་མ་ཞིག་མཛད་པའི་ཕྱིར་རོ་ཞེ་ན། འདི་ནི་ཤིན་དུ་ཡང་མི་རིགས་པའི་
གྲུབ་མཐའ་ཡིན་ཏེ། ཐེག་པ་སྤྱི་དང་འགལ་བ་དང་། ཁྱད་པར་གསང་སྔགས་དང་
འགལ་བ། །དགོས་སུ་དུས་འཁོར་ནང་འགལ་བར་འགྱུར་བའི་ཕྱིར་རོ། །དེ་ཡང་
འདི་ལྟར། དེ་ལྟར་གསུངས་པའི་ལུང་མང་དུ་ཡོད་མོད་ཀྱི་དེ་དག་གི་དོན་ནི་ཁྱེད་
ཀྱིས་རྟོགས་པ་ལྟར་མ་ཡིན་ཏེ། འོ་ན་ཅི་ཞེ་ན། རྒྱ་གར་དུ། །སྐྱེད་རིམ་རྫོགས་
རིམ་གཉིས་པོ་རེ་རེ་བས་ཆོག་པར་འཛིན་པ་དང་། ཁྱད་པར་སྐྱེད་རིམ་རྐྱང་པས་
ཆོག་གི རྫོགས་རིམ་ནི་བསྒོམ་དགོས་པ་མ་ཡིན་ཏེ། དེའི་དོན་ནི་གནས་ལུགས་
ཀྱི་དོན་བསྒོམ་པ་ཡིན་ན། དེ་ནི་ཡིན་ལུགས་ཤེས་པ་ཙམ་གྱིས་སྒྲོ་འདོགས་སེལ་
-427-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ནུས་པས་གོམས་པརབྱེད་མི་དགོས་པའི་ཕྱིར་རོ། །དེས་ན་སངས་རྒྱས་ཀྱི་རྒྱུར་
བསྒོམ་པར་བྱ་བ་ནི་སྐྱེད་རིམ་ཁོ་ནས་ཡིན་ནོ་ཞེས་མགྲིན་གཅིག་ཏུ་སྨྲ་བའི་སློབ་
དཔོན་དུ་མ་ཞིག་བྱུང་བར། འཇམ་དཔལ་གྲགས་པས་མཛད་པའི་སྙིང་པོ་རྒྱན་དུ་
རྒྱས་པར་བཤད་པས། དེ་ལྟ་བུའི་ལོག་རྟོགས་དགག་པའི་ཕྱིར་དུ་གཙོ་བོར་
གསུངས་ཤིང་། དེར་མ་ཟད་སྐྱེད་རིམ་རྐྱང་པས་མཆོག་མི་འགྲུབ་ཅེས་པའི་དོན་
ཡིན་པ་ནི། ལུགས་རིགས་གཞན་ལ་རྟེན་མི་དགོས་པར་ཁྱེད་རང་གི་མཆོག་ཏུ་
བཟུང་བའི་ལུང་དོན་དེ་ཉིད་ཀྱིས་ལེགས་པར་བསྟན་ཡོད་དེ། ཕྱོགས་ལྷུང་དོར་
ནས་ཞིན་ཏུ་བལྟས་ཤིང་ལུང་དོན་དཔྱད་ན་རྟོགས་པར་འགྱུར་རོ། །དེ་ལྟ་མ་ཡིན་
པར་ཁྱེད་འདོད་པ་ལྟར་ཁོ་ན་ཡིན་ན། ཐོག་མར་ཐེག་པ་སྤྱི་དང་འགལ་ཏེ། དབུ་
མའི་གཞུང་ལུགས་ལ་སོགས་པ་གྲུབ་མཐའ་ཀུན་དུ། ཐ་སྙད་ལ་ནི་མ་རྟེན་པ།
དམ་ པའི་དོན་ནི་རྟོགས་མི་འགྱུར། དམ་པའི་དོན་ནི་མ་རྟོགས་པར༑ ༑མྱ་ངན་
འདས་པ་ཐོབ་མི་འགྱུར། །ཞེས་སོགས་བདེན་གཉིས་ལས་མ་འདས་པར་སྒྲུབ་པ་
ཉམས་སུ་བླངས་པས་བྱང་ཆུབ་ཐོབ་ཀྱི། གང་རུང་གཅིག་བོར་ན་མི་ཐོབ་པར་
མགྲིན་གཅིག་ཏུ་གསུངས་སོ། །བདེན་གཉིས་ཀྱི་ངོས་འཛིན་ལ་ཁྱད་པར་ཡོད་པ་
མ་རྟོགས་འདི་སྐད་ཅེས་སྨྲ་བ་ཡན་ཆད་ཀུན་མཐུན་པ། སངས་རྒྱས་བསྟན་པའི་
ནང་དུ་ནི་རྒྱུ་སྒྲུབ་པ་ལ་ཀུན་རྫོབ་བདེན་པ་མི་དགོས་ཞེས་སྨྲ་བ་མ་བྱུང་ངོ༌། །
གསང་སྔགས་སྤྱི་དང་ཡང་འགལ་ཏེ། དེ་ལྟ་ན་རྒྱུད་སྡེ་འོག་མ་ཀུན་ལ་ནི་མཆོག་
སྒྲུབ་པའི་ལམ་ཅུང་ཟད་ཀྱང་མེད་པར་འགྱུར་ཏེ། རྫོགས་རིམ་དུ་སོགས་ཀྱི་ལམ་
ཟུར་ཙམ་ཡང་མེད་པའི་ཕྱིར། བླ་མེད་ཀྱི་སངས་རྒྱས་ཡང་འགལ་ཏེ། བླ་མེད་ཀྱི་
རྒྱུད་སྤྱི་དང་། འཕགས་པ་ཡབ་སྲས་ལ་སོགས་པའི་རྒྱུ་གཞུང་མཐའ་དག་པས།
-428-



དུས་འཁོར་རྒྱུད་བཤད་སྔོན་འགྲོ་དགའ་སྟོན།
སྐྱེད་པའི་རིམ་པ་ལ་གནས་ནས། །རྫོགས་པའི་རིམ་པ་འདོད་རྣམས་ལ། །ཐབས་
འདི་རྫོགས་པའི་སངས་རྒྱས་ཀྱི། །སྐས་ཀྱི་རིམ་པ་ལྟ་བུར་གསུངས། ཅེས་སོགས་
དང་དེ་གཉིས་བདེན་པ་གཉིས་ཀྱི་ཚུལ་དུ་གསུངས་པས་བདེན་གཉིས་ཟུང་འབྲེལ་
དུ་ཉམས་སུ་ལེན་དགོས་པར་ཡང་ཡང་གསུངས་པའི་ཕྱིར། ཅི་སྟེ་དེ་དག་དང་མི་
མཐུན་པས་སྐྱོན་མེད་དེ། རྒྱུད་འདིའི་ཟབ་ཁྱད་ཡིན་པས་སོ་ཞེ་ན། རྒྱུ་འགྲེལ་ཉིད་
དང་འགལ་ཏེ། སྐྱེད་རིམ་གྱིས་མཆོག་སྒྲུབ་པ་ལ་མི་ཕན་ན་དེའི་སྨིན་བྱེད་ཀྱི་
དབང་བྱིས་པ་འཇུག་པའི་དབང་བདུན་གྱིས་ནམ་ཡང་མི་ཕན་པར་འདོད་དགོས་
ལ༑ དེ་ལྟ་ན། རྩ་རྒྱུད་ལས། ཆུ་དང་ཅོད་པན་དར་དཔྱངས་དང་། །རྡོ་རྗེ་དྲིལ་བུ་
བརྟུལ་ཞུགས་ཆེ །མིང་དང་རྗེས་གནང་ཡང་དག་དག །དབང་བསྐུར་རྣམ་བདུན་
མི་ཡི་བདག །ལུས་ངག་སེམས་ནི་ལེགས་དག་ཕྱིར། །མངོན་པར་དབང་བསྐུར་
གཉིས་གཉིས་པོ། །རྗེས་གནང་ཡེ་ཤེས་ཡན་ལག་དག །གཞན་པ་ཁམས་སོགས་
དག་པ་ལས། ཆུ་ནི་ཁམས་ཀྱི་དག་པ་སྟེ། །ཅོད་པན་ཕུང་པོ་རྣམ་སྦྱོང་བྱེད། །དར་
དཔྱངས་ཕ་རོལ་ཕྱིན་པ་དག །རྡོ་རྗེ་དྲིལ་བུ་མི་འགྱུར་ཆེ། །སངས་རྒྱས་སྐད་རྒྱུན་
མི་འཆད་པ། །ཉི་ཟླ་གཅིག་ཏུ་དག་པར་བྱེད། །ཡུལ་དང་དབང་པོ་ལེགས་དག་
ཕྱིར༑ ༑འཕོ་མེད་རྡོ་རྗེ་བརྟུལ་ཞུགས་འགྱུར། །མིང་ནི་བྱམས་སོགས་ཡན་ལག་
དག ༑རྗེས་གནང་སངས་རྒྱས་ཉིད་དག་བྱེད། །དབང་བསྐུར་བདུན་པོ་འདི་
རྣམས་ནི། །དཀྱིལ་འཁོར་ཞེས་ནས་སྦྱིན་པར་བྱ། །ཞེས་དབང་བདུན་གྱིས་ཕུང་
ཁམས་སོགས་ཀྱི་དྲི་མ་སྦྱོང་བར་གསུངས་པ་ཇི་ལྟར་བ་བཞིན་དུ་མཚན་ཉིད་རིང་
ཐུང་མ་གཏོགས་བསྡུས་རྒྱུད་ལས་ ཀྱང་ གསུངས་ཤིང་། ཁྱད་པར་བསྡུས་རྒྱུད་
ལས༑ དབང་བདུན་གྱིས་ནི་མངོན་པར་དབང་བསྐུར་དགེ་བའི་དབང་གི་ས་
-429-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
བདུན་ གྱི་ནི་དབང་ཕྱུག་ ཉིད་དུ་འགྱུར། ཞེས་དང་། དེའི་འགྲེལ་པར་ གལ་ཏེ་
དཀྱིལ་འཁོར་གྱི་འཁོར་ལོ་མངོན་སུམ་དུ་བྱེད་ན་དེའི་ཚེ་སྐྱེ་བ་འདི་ཉིད་ཀྱིས་ས་
བདུན་གྱི་དབང་ཕྱུག་ཏུ་འགྱུར་རོ། །ཅི་སྟེ་མི་དགེ་བ་བཅུ་དང་བྲལ་ན། དེའི་ཚེ་དེ་
ནས་དགེ་བའི་དབང་གིས་ས་བདུན་གྱི་དབང་ཕྱུག་ཉིད་དུ་འགྱུར་རོ་ཞེས་པ་ངེས་
པ་སྟེ༑ བསོད་ནམས་ཀྱི་ཚོགས་ཀྱིས་སོ། །ཞེས་སོགས་སྐྱེད་རིམ་གྱི་དབང་རྣམས་
ཀྱིས་ཀྱང་མཆོག་འགྲུབ་པའི་ནུས་པ་ཐོབ་པར་ཡང་ཡང་གསུངས་པ་དང་འགལ་
ལོ༑ ཁྱེད་ལྟར་ན། སྐྱེད་རིམ་ཀྱི་དབང་རྣམས་ལ། དབང་འདིས་ཞི་བའི་ལམ་ཙམ་
སྒྲུབ་པ་ལ་དབང་། འདིས་རྒྱས་ པའི་ལམ་ཙམ་སྒྲུབ་པ་ལ་དབང་ཞེས་སོགས་
གསུང་རིགས་པ་ལས་དེ་ལྟ་བུ་གསུངས་པ་ནི་ཅུང་ཟད་ཀྱང་མེད་ཀྱི། སྤྱི་སྐྱེད་རིམ་
སྤྱིའི་བྲལ་གྱི་དགོས་པ་ལ་ལས་རབ་འབྱམས་འགྲུབ་པ་ལ་དབང་ཞེས་པ་ཙམ་དུ་
ཟད་དོ། །དེ་བཞིན་དུ། སྐྱེད་རིམ་རང་གི་ཡང་འཆི་བ་ཆོས་སྐུར་འཁྱེར་བའི་རྣལ་
འབྱོར་གྱི་འཚམ་སྦྱོར་དུ་འཁོར་བའི་ཕུང་པོ་སྤངས་ན་འཇིག་རྟེན་ལས་འདས་པའི་
ཕུང་པོ་བཟུང་བའི་ཕྱིར་དུ་ཞེས་དང་། དཀྱིལ་འཁོར་ལྷ་དང་བཅས་པ་སྒོམ་པའི་
སྔོན་དུ་ད་ནི་སྔོན་གྱི་སྨོན་ལམ་ཡོངས་སུ་རྫོགས་པར་བྱ་བ་དང་ཆོས་ཀྱི་འཁོར་ལོ་
བསྐོར་བའི་ནང་དུ་མངལ་དུ་འཇུག་པའི་ཚུལ་གྱིས་བསྐྱེད་པའི་རིམ་པ་བཅོམ་ལྡན་
འདས་ཀྱི་སྒྲུབ་ཐབས་གསུངས་པ་ཞེས་སོགས་དང་། །དེ་བཞིན་དུ་ཟླ་བའི་དབུས་
སུ་ཧཱུཾ་ཡིག་འཇོག་པ་བར་སྲིད་སྦྱོང་བྱེད། རྒྱལ་མཆོག་དང་པོ་མངལ་གྱི་ཟླ་གྲངས་
དང་སྦྱར་བའི་རྩ་རླུང་འགྲུབ་པ་རྣམས་ལེགས་པར་སྦྱོང་བྱེད་དང༌། ལས་རྒྱལ་
མཆོག་བཅས་པའི་སྐབས་ཀྱི་དྲི་མ་སྦྱོང་བྱེད། དེ་ཐམས་ཅད་སྲིད་པའི་ཡན་ལག་
བཅུ་གཉིས་སྦྱོང་བྱེད་དུ་རྒྱས་པར་གསུངས་ཤིང་། ཕྲ་མོ་དང་ཐིག་ལེའི་རྣལ་འབྱོར་
-430-



དུས་འཁོར་རྒྱུད་བཤད་སྔོན་འགྲོ་དགའ་སྟོན།
གཉིས་ཀྱིས་ཡས་བབས་དང་མས་བརྟན་གྱི་དགའ་བཞི་ལ་རྟེན་པའི་འབྲས་བུ་
བསམ་གྱིས་མི་ཁྱབ་པ་ཁམས་གསུམ་ཉེས་སྐྱོན་ཐམས་ཅད་སྐྱེད་པའི་རིམ་པས་
སྦྱངས་ནས་འཕོ་མེད་ཀྱི་བདེ་བའི་ཏིང་ངེ་འཛིན་ཕུལ་དུ་བྱུང་བ་བསྐྲུན་པ་སོགས་
དང་༑ དེ་བཞིན་དུ་རྣམ་དག་གི་སྐབས་སུ་ཡང་རྒྱས་པར་གསུངས་པ་རྣམས་ལྟ་བ་
ངན་པའི་སྒྲིབ་གཡོགས་འཐུག་པོས་བསྒྲིབས་པས་དོན་ཁོང་དུ་མ་ཆུད་པ་མ་
རྟོགས༑ དུས་འཁོར་ལ་ཕལ་ཆེར་གྱིས་ཁ་དོན་ངག་བྱང་བྱང་དུ་བྱེད་པ་རྣམས་
དང་༑ གཞན་ཡང་རྒྱུད་ཀྱི་དགོས་སོགས་ཆོས་བཞིའི་སྐབས་སུ་ཡང་སྐྱེད་རིམ་
ཡན་ལག་དང་བཅས་པ་རྣམས་རྒྱུད་ཀྱི་དགོངས་པ་དང་། རྫོགས་རིམ་འབྲས་བུ་
དང་བཅས་པ་ཉིང་དགོས་སུ་གསལ་བར་གསུངས་བཞིན་དུ། ཉིང་དགོས་དགོས་
པ་ལ་འབྲེལ་བར་ངེས་པའི་ཚུལ་ཁོང་དུ་མ་ཆུད་པས་ཀྱང་ནོངས་སོ། །དེ་བཞིན་དུ་
རྒྱུད་ཀྱི་ལེའུའི་གོ་རིམས་ངེས་པའི་སྐབས་སུ་ཡང་བརྗོད་བྱ་སྔ་མ་སྔ་མ་ལ་རྟེན་
ནས༑ ཕྱི་མ་ཕྱི་མ་འབྱུང་བར་གསུངས་པས། རྫོགས་རིམ་ཡེ་ཤེས་ལེའུའི་སྔོན་དུ་
སྐྱེད་རིམ་དབང་དང་སྒྲུབ་ཐབས་ཀྱི་ལེའུ་གཉིས་གསུངས་ཚུལ་ལ་བསམས་ན་ཡང་
ལོག་ཟློག་ནུས་སོ། །དེ་བཞིན་དུ་སྐྱེད་རིམ་མཆོག་སྒྲུབ་པའི་རྒྱུ་ཡིན་མིན། དུས་ཀྱི་
འཁོར་ལོའི་སྒྲུབ་ཐབས་ཅེས་པ་རྐྱང་པས་ཀྱང་སྟོན་མོད་ཀྱི། རང་གི་ལུང་རྙིང་སྒྲ་
ཇི་བཞིན་དུ་བཟུང་བས། རྡོ་ རྗེ་འཆང་སྒྲུབ་པའི་ལམ་གྱི་ཕྱེད་དང་། །རྒྱུད་ཀྱི་
བརྗོད་བྱ་ཕལ་ཆེར་ལས་རྒྱབ་ཀྱི་ཕྱོགས་པའོ། །དེས་ན་བཅོམ་ལྡན་འདས་ཀྱི་མདོ་
ལས༑ རྟོག་གེའི་སྤྱོད་ཡུལ་མ་ཡིན་པའི། །ཟབ་མོའི་དོན་ལ་དཔྱོད་པ་ན། །རང་གི་
ལུང་རྙིང་ཡོངས་བཏང་ཞིང་། །ལྟ་བ་ངན་པ་དོར་བར་བྱ། །ཞེས་གསུངས་པ་ལྟར་
བསླབ༑ ༑ཀུན་རྫོབ་བདེན་པར་གསུངས་པས་འདོར་ན། །དང་པོར་དབང་བསྐུར་
-431-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
བདུན་པོ་གང་། །བྱིས་པ་རྣམས་ནི་འཇུག་པའི་ཕྱིར། །རྣམ་གསུམ་འཇིག་རྟེན་
ཀུན་རྫོབ་ཀྱིས། །དམ་པའི་དོན་གྱིས་བཞི་པའོ། །ཞེས་སོགས། །དབང་གོང་མ་
བཞི་ལས་དང་པོ་གསུམ་དང་དེའི་ལམ། །རྫོགས་རིམ་ཀྱི་བསྙེན་བསྒྲུབ་ཡན་ལག་
བཞིའི་དང་པོ་གསུམ་ཡང་ཀུན་རྫོབ་ཏུ་ཡང་ཡང་གསུངས་པས་རྫོགས་རིམ་གྱིས་
མཆོག་སོར་བསྡུད་ཀྱི་མུན་ཁང་དུ་མིག་ལ་གདུང་བ་སྐྱེད་པ་དེ་ཡིན་པར་བྱས་ནས།
དེ་ལ་རྩལ་དུ་འདོན་མི་རིགས་སོ། །གལ་ཏེ་ཁྱེད་ཅག་ཀུན་མཁྱེན་ཐུབ་པ་དང༌།
བྱང་སེམས་ཀྱི་ལུང་ལ་མི་རྩི་ཡང་། ཀུན་མཁྱེན་དོལ་པོ་པའི་ས་བཅད་དུ། གཞན་
དུས་ཀྱི་འཁོར་ལོ་ལེའུ་འོག་མ་ གསུམ་ གྱི་བརྗོད་བྱར་བྱས་ནས་དེས་ གཞན་
སྟོངབདེ་གཤེགས་སྙིང་པོ་བཤད་པ་ལ་གཉིས། གཞན་མངོན་དུ་བྱེད་པའི་ཐབས་
དང་༑ མངོན་དུ་བྱས་པའི་གཞན་དངོས་སོ། ཞེས་དབང་དང་སྒྲུབ་ཐབས་གཞན་
འབྱེད་པའི་ཐབས་སུ་གསུངས་པས་ཀྱང་
། དེ་སྐད་སྨྲ་བའི་དུས་འཁོར་བ་མང་པོ་
ཞིག་ལ་གནོད་དོ། །གཞན་ཡང་གནོད་བྱེད་མཐའ་ཡས་མོད་ཀྱི། ཁོ་བོས་བསྐྱེད
རིམ་གྱི་བཤད་པར་ བྲིས་ཟིན་པས་འདིར་ནི་མདོ་ཙམ་མོ། །ཅི་སྟེ་བསྐྱེད་རིམ་
སངས་རྒྱས་ཀྱི་རྒྱུ་གཏན་མ་ཡིན་པར་མི་སྨྲ་ཡི། །དངོས་ཀྱི་རྒྱུ་མ་ཡིན་པས་སྤོང་ཞེ་
ན་༑ འོ་ན་ནི་རྫོགས་རིམ་འོག་མ་མཐའ་དག་དང་། ཏིང་ངེ་འཛིན་གྱི་ཡང་སྐད་
ཅིག་ཐ་མ་ཁོ་ན་ལས་ གཞན་པ་རྣམས་དོར་བར་རིགས་སོ། །གལ་ཏེ་བསྐྱེད་
རྫོགས་གཉིས་ལ་དམན་མཆོག་གི་ཁྱད་པར་ཤིན་ཏུ་ཆེ་བར་གསུངས་ན། དེ་ལྟར་
ན༑ དབུ་མ་བཞི་བརྒྱ་པ་ལས། སྦྱིན་པ་དམན་པ་ལ་གསུངས་ཤིང་། འབྲིང་ལ་
ཚུལ་ཁྲིམས་གསུངས་པ་སྟེ། མཆོག་ལ་ཞི་བ་གསུངས་པས་ན། །དེས་ན་རྟག་ཏུ་
མཆོག་ཏུ་བྱོས། །ཅེས་གསུངས་པ་ལྟར་ཁོ་བོ་ཅག་མཆོག་ལ་འཇུག་ཏུ་ཡོད་བཞིན་
-432-



དུས་འཁོར་རྒྱུད་བཤད་སྔོན་འགྲོ་དགའ་སྟོན།
དུ་དམན་པ་ལ་འཇུག་པ་དབང་པོ་ངལ་ལོ་ཞེ་ན། འོ་ན་ནི། སངས་རྒྱས་ཀྱི་ས་དང་
བྱང་སེམས་ཀྱི་ས་ལ་མཆོག་དམན་རྒྱ་མཚོ་དང་བ་ལང་གི་རྨིག་རྗེས་སོགས་སུ་
གསུངས་ཤིང་མོས་སྤྱོད་དང་འཕགས་པའི་ས་ལ་དེ་བས་ཀྱང་ཁྱད་ཆེ་བས། ལམ་
ཉམས་སུ་ལེན་རྒྱུ་ཐམས་ཅད་དབང་པོ་ངལ་བས་དོར་ནས་འབྲས་བུ་སངས་རྒྱས་
ཀྱི་ས་ལ་བཞུགས་སུ་གསོལ་ལོ། །དེ་ལྟ་ན་མི་སློབ་ལམ་འཐོབ་པ་ལ་སློབ་ལམ་
སྦྱངས་ནས་མཐར་ཕྱིན་དགོས་ཤིང་། སློབ་ལམ་གྱི་ཡང་འཇིག་རྟེན་ལས་འདས་
པའི་ལམ་ཐོབ་པ་ལ་འཇིག་རྟེན་པའི་ལམ་ལ་བསླབ་དགོས་སོ་ཞེ་བྱ་བ་ནི་རྣམ་པ་
ཐམས་ཅད་དུ་ངེས་པའོ། །དེའི་ཕྱིར་ངེད་བྱིས་པའི་སོ་སོའི་སྐྱེ་བོ་རྣམས་ནི་བྱིས་
པའི་ལམ་དུ་གསུངས་པའི་བྱིས་པ་འཇུག་པའི་དབང་བདུན་དང་དེའི་ལམ་ལ་ཐོག་
མར་བསླབས་ནས་དེ་རྟིང་རྫོགས་རིམ་ཟབ་མོའི་རྟོགས་པ་བདེ་བླག་ཏུ་རྟོགས་
པར་འདོད་དོ། ཁྱེད་ཅག་རང་རྒྱུད་ལ་རྟགས་ནས་བྱིས་པའི་ས་ལ་གནས་ན་དེ་
བཞིན་དུ་མཛད་པར་རིགས་ལ། གལ་ཏེ་འཕགས་པའི་རྟོགས་པ་ཕུལ་དུ་བྱུང་བ་
བརྙེས་པ་ཡིན་ནའང་། གཞན་ལ་ལམ་སྟོན་པའི་ཚེ་ལམ་གྱི་ཐོག་མ་དང་། རྩ་བ་
དང་༑ ངོ་བོ་དང་། ཁྱད་ཆོས་དང་། འབྲས་བུ་ལ་སོགས་པ་རྣམ་མ་འཆོལ་བར་
སྟོན་པར་ རིགས་ཤིང་། དེར་མ་ཟད། སྐྱོབ་པ་ཉིད་གཟིགས་ལམ་གསུངས་པ།
ཞེས་བྱ་བ་ཡིན་པས་འཕགས་ཆོས་རང་གིས་ཇི་ལྟར་དུ་བྱས་པས་འཐོབ་པའི་ལམ་
དེ་ཉིད་གཞན་ལ་འཆད་དགོས་སོ། །དེས་ན་ཁོ་བོ་ཅག་ནི། །ཕྱི་རོལ་རྩིས་ཀྱི་རྣམ་
བཞག་རྒྱས་པར་གསུངས་པ་རྣམས་ཀྱང་། ཕྱིའི་ཉི་ཟླ་སྒྲ་གཅན་སོགས་དང་། དེ་
དག་གི་ལོངས་སྤྱོད་རྐང་པའི་རྩིས་ལ་སོགས་པ་རྣམས་ཀྱིས་ཀྱང་ནང་གི་རྩ་རླུང་
ཐིག་ལེ་གཏན་ལ་འབེབས་ལ། དེ་རྫོགས་རིམ་གྱི་རྟོག་པ་སྐྱེད་པའི་ཐབས་ཁྱད་
-433-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
པར་ཅན་གྱི་ཕྱིར་དུ་གསུངས་པར་གཏིང་ཚུགས་པའི་ངེས་པ་རྙེད་ན་སྐྱེད་པའི་རིམ་
པ༑ ཐ་མལ་གྱི་སྐྱེ་ཤི་བར་དོ་གསུམ་སྐུ་གསུམ་གྱི་ལམ་དུ་འཁྱེར་བྱེད། བསྙེན་
སྒྲུབ་ཡན་ལག་བཞི་དང་། རྡོ་རྗེ་བཞི་དང་། །རྫོགས་པའི་བྱང་ཆུབ་རྣམ་པ་བཞིའི་
བདག་ཉིད་དུ་གསུངས་པས་འདི་སྔོན་དུ་མ་བཏང་བའི་རྫོགས་རིམ་བསྒོམས་
ཀྱང་༑ ཞི་གནས་ཀྱི་ཏིང་ངེ་འཛིན་ཙམ་དང་། རྩ་རླུང་ལ་དྲག་གཅུར་བྱས་པའི་
ཉམས་ཀྱི་སྣང་བ་བན་བུན་ཙམ་མ་གཏོགས། རྡོ་རྗེ་འཆང་གི་གཤེགས་ཤུལ་ཀྱི་
ལམ་དུ་ཕྱིན་པར་མི་འདོད་དོ། །དེས་ན་རྒྱུད་ཀྱི་བརྗོད་བྱའི་གཙོ་བོ་རྡོ་རྗེའི་རྣལ་
འབྱོར་ཡིན་པར་གསུངས་པ་ཡང་བསྐྱེད་རྫོགས་གཉིས་ཀ་ལ་དགོངས་པ་གསལ་
ཏེ༑ རྡོ་རྗེའི་རྣལ་འབྱོར་ནི་བསྙེན་སྒྲུབ་ཡན་ལག་བཞི་དང་རྫོགས་པའི་བྱང་ཆུབ་
བཞི་རྣམས་ལ་ཡང་ཡང་གསུངས་ལ། དེ་ནི་བསྐྱེད་རིམ་ལ་ཡང་ཚང་བར་ཡང་དང་
ཡང་དུ་གསུངས་པའི་ཕྱིར་རོ། །འོན་ཀྱང་ལམ་འཁྲུལ་མེད་ཀྱི་ཐོབ་ཚུལ་དེ་ལྟར་
ཡིན་མོད་ཀྱི། རྒྱུད་ལ་དགེ་བའི་བག་ཆགས་ཅུང་ཟད་ཀྱང་མེད་པར་བྱས་ནས་
སྣོད་སྟོང་པར་ཟློག་པ་ལས་ནི་ལམ་གྱི་ཆ་ལག་ཁྱད་པར་ཅན་གཞན་ལ་བསྐུར་བ་
མ་བཏབ་པར་སྨོན་ལམ་གྱི་ངང་ནས་རྫོགས་རིམ་ཟབ་མོའི་རྣལ་འབྱོར་ལ་ཤིན་དུ་
ཡིད་དགའ་བའི་ཚུལ་གྱི་སྒྲུབ་པ་རྩེ་གཅིག་ཏུ་བཞུགས་པ་རྣམས་ལ་ཐལ་མོ་སྦྱར་
ནས་བསྟོད་པ་བྱེད་པས་ཁོ་བོ་མཐའ་གཅིག་ཏུ་དེ་དག་ལ་དགག་པ་ལྷུར་བྱེད་པའི་
གོ་ཆ་མི་དགོས་ཏེ། རྒྱུད་ཀྱི་རྒྱལ་པོ་ལས། ཅེས་པ་ཡེ་ཤེས་སླད་དུ་དུས་ཀྱི་འཁོར་
ལོ་ས་ལ་བསྟན་པ་རབ་ཏུ་གསལ་མཛད་པ། འཇམ་དང་ས་དང་གཞན་པའི་བག་
ཆགས་སྟོབས་ཀྱིས་སེམས་ཅན་རྣམས་ཀྱི་རྗེས་སུ་འབྲང་བ་སྟེ། སེམས་ནི་ངེས་
པར་དངོས་པོའི་ཚོན་གྱིས་ཉེ་བར་བཞག་པ་དག་པས་ཤེལ་ལྟར་ཚོན་ལྡན་ཉིད་
-434-



དུས་འཁོར་རྒྱུད་བཤད་སྔོན་འགྲོ་དགའ་སྟོན།
གྱུར་པ། གང་ཡིན་དེ་ཕྱིར་རང་གཞན་རིགས་སུ་གྱུར་པའི་ཆོས་ནི་འགའ་ཡང་རྣལ་
འབྱོར་པ་ཡིས་སུན་མི་དབྱུང་། ཞེས་གསུངས་པ་ལྟར་རོ། །དེ་ལྟ་མ་ཡིན་པར་རང་
ལ་རྫོགས་རིམ་གྱི་རྟོགས་པ་ཅུང་ཟད་ཀྱང་མ་སྐྱེས་བཞིན་དུ། དེ་ལ་མོས་པ་ལྟར་
སྣང་ཙམ་ཞིག་བརྟན་དུ་བྱས་ནས་ལམ་གྱི་རྩ་བ་ཡང་འདོན་པར་བྱེད་པ་ནི། ཞེ་
སྡང་བས་རྒྱུད་ལ་བསྐུར་བ་འདེབས་པ་དང་ཁྱད་པར་ཅུང་ཟད་ཀྱང་མེད་དེ།
འཕགས་པ་ཀླུ་སྒྲུབ་ཞལ་ནས། དད་པ་ཅན་ནི་བཟུང་ཉེས་པས། །གཅིག་ཤོས་
སྡང་ཕྱིར་ཁྲོས་པ་སྟེ། །དད་པ་ཅན་ཡང་བསྲེགས་བཤད་ན། །སྡང་བས་ཕྱིར་
ཕྱོགས་སྨོས་ཅི་དགོས། ཞེས་གསུངས་པའི་ཕྱིར་རོ། དེར་མ་ཟད་འདི་དག་ནི་ལམ་
གྱི་གནད་འཆུགས་པའི་རྩོད་པ་ཡིན་ལ། གང་དག་གིས། སྟོང་པ་ཞེས་བྱའི་རྡུལ་
གྱིས་འཇིག་རྟེན་རྩོམ། འདི་ནི་བྱེ་བྲག་པའི་གཞུང་ལུགས་ཡིན། ལྗོན་ཤིང་ལ་
སོགས་དུར་འགྲོའི་སྐྱེ་བར་བསྡུད། འདི་ནི་གཅེར་བུ་པ་ཡི་ལུགས་བཟང་ཡིན། །
ཞེས་སོགས་དང་། གསང་སྔགས་རྡོ་རྗེ་ཐེག་པ་འདུལ་བ་དང་མངོན་པའི་གཞུང་
དང་མི་མཐུན་པའི་སྐྱོན་དང་བཅས་སོ་ཞེས་ཟེར་བ་ནི། །རྣམ་རྟོག་གཏིང་ཚུགས་
ཀྱིས་བསྐྱེད་པ་ཡིན་ན་ཡང་། ཁྲོན་པའི་རུས་སྦལ་གྱི་བློར་རྒྱ་མཚོའི་གཏམ་མི་ཤོང་
བ་ལྟ་བུ་བྱིས་པ་རྣམས་ངོ་མཚར་དུ་འཛུད་པའི་གཏམ་ཡིན་ཏེ། དེ་ལྟ་བུའི་སྒྲ་ཟིན་
གྱི་ཆ་ཕྲ་མོ་ལ་རྩོད་ན། མདོ་སྡེའི་ཕྱོགས་ཀྱི་གསུང་རབ་ཟླ་མེད་པ་ཤེས་རབ་ཀྱི་ཕ་
རོལ་ཏུ་ཕྱིན་པ་ལས། ཤེར་ཕྱིན་འཆད་པ་དང་བྲི་བ་ལ་སོགས་བྱེད་པའི་ཁྱིམ་དུ་
འདུ་ཤེས་མེད་པའི་ལྷ་ཡང་བལྟ་རུང་འོང་བ་སོགས་མངོན་པ་དང་འགལ་བ་དུ་མ་
འཆད་ཅིང་འཇིག་རྟེན་ཁམས་ཀྱི་རྣམ་པ་དང་གྲངས་ཀྱི་རྣམ་བཞག་སོགས་ཀྱང་དེ་
བཞིན་དུ་བཤད་པ་སོགས་མང་ལ། དཔལ་གསང་བ་འདུས་པ་དང་ཀྱེའི་རྡོ་རྗེའི་
-435-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
རྒྱུད་ལས་ཀྱང་། དེ་ནས་ཚིག་དེ་ཐོས་མ་ཐག་ཏུ་དེ་བཞིན་གཤེགས་པ་རྣམས་
བརྒྱལ་བར་གྱུར། དྲན་པ་ཉམས་པ་གྱུར། ཅེས་སོགས་དང་
། །ཚིག་དེ་ལ་དེ་
བཞིན་གཤེགས་པ་རྣམས་ཐེ་ཚོམ་དུ་གྱུར་ཡིད་གཉིས་སུ་གྱུར་ཅེས་སོ། །རང་གིས་
ཉུང་ཟད་ཐོས་པའི་ཆོས་རྣམས་དང་འགལ་བ་མང་དུ་གསུངས་ཤིང༌། ཁྱད་པར།
ཁྱོད་ཀྱིས་སྲོག་ཆགས་བསད་པར་བྱ། ཞེས་སོགས་དགེ་བ་བཅུ་དང་འགལ་བ་
མང་དུ་གསུངས་པར་འགྱུར་བས་དེ་དག་ལ་དགག་པ་རྒྱས་པར་བརྗོད་མི་དགོས་
ཀྱི༑ ལུགས་འདི་ལ་མཆོག་ཏུ་འཛིན་བཞིན་དུ། རྩིས་སློབ་པ་ལ་ཕ་ཇོའི་འདུ་ཤེས་
དང་༑ མངོན་དཀྱིལ་སློབ་པ་ལ་ཟ་ཆོག་གི་འདུ་ཤེས་ཀྱིས་རང་མི་མཇུག་པའམ།
གལ་ཏེ་འཇུག་ནའང་མི་སྣང་འབྲིད་ཕྱོགས་ཁོ་ནར་བྱེད་པ་རྣམས་ལ་བརྩེ་བས་མ་
བཟོད་ནས་མང་ཞིག་སྨྲ་བ་ཡིན་ནོ། །
གསུམ་པ་ནི་རྒྱུད་འགྲེལ་ ལས་རྟོགས་པར་བྱའོ། །གང་ གི་ཐ་སྙད་
གཙུག་ལག་ཆ་ཤས་ཙམ། ཤེས་པར་གྱུར་ན་ཀུན་མཁྱེན་ལ་འགྲན་ཞིང་། རང་
གཞན་གྲུབ་མཐའ་རྒྱ་མཚོའི་ཕ་རོལ་འགྲོ། །དེ་ཡང་ཟབ་མོའི་ལམ་ལ་འཇུག་ཕྱིར་
ཏེ༑ ༑བཞི་མཆོག་རྡོ་རྗེའི་རྣལ་འབྱོར་དོན་སྤྱི་ཙམ། ཤར་བར་གྱུར་ནའང་མཆོག་
གི་བདེ་བ་སྟེར། །ཚུལ་བཞིན་ཞུགས་པ་ཚེ་འདིར་རྡོ་རྗེ་འཆང་། །བདེ་བླག་སྩོལ་
བའི་ཐབས་མཁས་བླ་ན་མེད། །གསུང་རབ་ནམ་མཁའི་དབུས་ན་ལྷམ་མེ་བ། །
ལེགས་བཤད་བྱེ་བའི་གཟི་འོད་རྟག་ཏུ་འབར། །མུན་པ་ཀུན་སེལ་ཕན་བདེའི་
སྣང་བ་ འགྱེད། །དུས་འཁོར་ ཉིན་བྱེད་དབང་པོར་བདག་ ཕྱག་ འཚལ། །ཚུལ་
འདིར་ཞུགས་པ་ཤིན་དུ་མང་ན་ཡང་། །ལ་ལ་སྐར་རྩིས་ཙམ་ལ་དུས་འཁོར་ཟེར།
འགའ་ཞིག་མུན་སྒོམ་གཅིག་པུས་ཆོག་པར་འཛིན། །རྫོགས་པར་ལམ་དུ་ཤར་བ་
-436-



དུས་འཁོར་རྒྱུད་བཤད་སྔོན་འགྲོ་དགའ་སྟོན།།
ཤིན་དུ་དཀོན། །དེ་སླད་ཁོ་བོ་སྔོན་བྱས་སྐལ་བ་བཟང་། །ཐུབ་པའི་བསྟན་ལ་
རབ་བྱུང་ཚུལ་ཁྲིམས་དག །སྐྱོན་མེད་བསྟན་པའི་གནས་ལ་ངེས་པ་རྙེད། ཁྱད་
པར་དང་པོའི་སངས་རྒྱས་རྒྱུད་རྒྱལ་ལས། །ཕྱི་ནང་གསུང་རབ་དགོངས་དོན་བདེ་
བླག་རྟོགས། སྒྲོ་བཀུར་སྤངས་པའི་ལམ་གྱི་རྣམ་བཞག་ཤེས། །ཐོས་བསམ་སྒོམ་
དང་འཆད་རྩོད་རྩོམ་པ་ཡིས། །ཉིན་མཚན་འདའ་བའི་འདོད་པའི་འདུན་པ་ཐོབ།།
བདག་ནི་གསུང་རབ་གླིང་བཞིའི་མཁའ་མཐའ་ཉུལ། །རྟག་ཆད་ཉི་ཟླ་འཇོམས་
པའི་ནུས་ལྡན་ཡང་། །འཇིག་རྟེན་སྐྱེ་བོའི་མིག་གི་མ་མཐོང་བས། །བསྟན་འཛིན་
བདག་ནི་ནམ་མཁའི་སྒྲ་གཅན་འདྲ། །འོན་ཀྱང་མི་བཟད་ལུང་རིགས་གཟི་འོད་
ཀྱིས༑ ༑ནམ་ཞིག་རྟག་ཆད་ཉི་ཟླ་སྒྲིབས་པ་དང་། །རྣལ་འབྱོར་རླུང་གིས་ཉི་ཟླའི་
རྒྱུ་བ་གཉིས། །བཅོམ་ཚེ་ཁོ་བོའི་གཟུགས་ནི་ཅིས་མི་གསལ། །དེ་ལྟ་མོད་ཀྱི་རྩོད་
ལྡན་སྙིགས་མའི་དུས། །འཆད་ཉན་ཕལ་ཆེར་ཁ་ཤགས་འགྱེད་ཕྱིར་ཏེ། །སྒོམ་
སྒྲུབ་ཕལ་ཆེར་གཞན་མགོ་སྐོར་ཕྱིར་དང་། །ཚུལ་ཁྲིམས་ཕལ་ཆེར་བསོད་སྙོམས་
བཙལ་ཕྱིར་བསྲུང་། །སྐྱེ་བོ་ཕལ་ཆེར་ཚེ་འདིའི་འདུན་མས་གཡེངས། །འཁོར་
རྣམས་ཕལ་ཆེར་ཟང་ཟིང་དོན་དུ་གཉེར། །རང་ཡང་ཕལ་ཆེར་སྙོམས་ལས་འདུ་
འཛིས་གཡེངས། །དུས་འདིར་བདག་གིས་ཐུབ་བསྟན་ཇི་ལྟར་བཟུང་། །འོན་ཀྱང་
རྒྱལ་བའི་དམ་ཆོས་འཛིན་པ་ལས། །ལྷག་པའི་སྒོ་གསུམ་བྱ་བ་གཞན་མེད་ཅིང་།།
འགྲོ་ལ་ཕན་བདེ་སྦྱིན་པའི་ཐབས་གཞན་དང་། །སངས་རྒྱས་དགྱེས་པའི་ཐབས་
ཀྱང་གཞན་ཡོད་མིན། ཁྱད་པར་ཐུབ་བསྟན་ཉི་མ་ནུབ་རི་སྙེག །ནག་ཕྱོགས་གྲིབ་
སོས་ཕྱོགས་རྣམས་ཁེབས་ལ་ཉེ། །དལ་འབྱོར་རྟེན་ཡང་ནམ་མཁའི་གློག་དང་
འགྲན༑ ༑དེ་ཕྱིར་བདག་ནི་བརྩོན་པ་ཅིས་མི་བསྐྱེད། །དེང་ནས་ཤུགས་དྲག་
-437-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
འདུན་པའི་རྟ་བདུན་གྱིས། །ལུང་རིགས་ཉི་མ་ངལ་མེད་བསྐྱོད་ནས་ནི། །ཐུབ་
བསྟན་གླིང་བཞིའི་མུན་པ་ཀུན་སེལ་ཞིང་། །འགྲོ་ལ་ཕན་བདེའི་སྣང་བ་འགྱོད་
པར་ཤོག །གཞན་ཡང་ཐུབ་བསྟན་སྲོག་བས་གཅེས་འཛིན་པའི། །བཤེས་གཉེན་
དུ་མས་ཕྱོགས་ཀུན་གང་བ་དང་། །བསྟན་པའི་ལོ་ཐོག་རྒྱས་ཕྱིར་ལུང་རིགས་ཀྱི།།
ཆར་འདོད་སྐྱེ་བོས་འཛིན་མའི་ཁྱོན་གང་ཤོག །དེ་ཚེ་རྣམ་དཔྱོད་མཐའ་མེད་ནམ་
མཁའ་ལས། །བརྩེ་བའི་ཆུ་འཛིན་ཕྱོགས་ཀྱི་མཐའ་ཁྱབ་པ། །ཟབ་ཡངས་ཆུས་
གང་ལུང་རིགས་འབྲུག་སྒྲ་ཅན། །ལེགས་བཤད་བདུད་རྩིའི་ཆར་པ་རྟགས་འབབ་
ཤོག ༑དེ་ལས་སྤྱི་དགོས་རྒྱལ་བའི་བསྟན་པ་དང་། །མ་ལུས་འགྲོ་བའི་ཕན་བདེ་
རྒྱ་ཆེན་དང་། །རང་གཞན་ལུང་རྟོགས་ཡོན་ཏན་མ་ལུས་པ། །དཀར་ཕྱོགས་ཟླ་
བའི་དཔལ་ལས་འགྲན་གྱུར་ཅིག །བདག་ཀྱང་ཚེ་རབས་ཀུན་དུ་དམ་པའི་ཆོས། །
ལུས་དང་སྲོག་ཀྱང་གཏང་ནས་འཛིན་པ་ལ། །འདུན་དང་བརྩོན་པའི་ཤུགས་ནི་
ལྷག་པར་ཡང་། །གོང་ནས་གོང་དུ་ཆེས་ཆེར་རྒྱས་གྱུར་ཅིག །དེ་ལས་རྒྱལ་བ་ཀུན་
གྱི་གསང་བའི་མཛོད། །མ་ལུས་བཟུང་སྟེ་སྐལ་བཟང་གདུལ་བྱ་ལ། །ལེགས་པར་
བསྟེན་པས་རང་གཞན་དམ་ཆོས་ཀྱི། །བདུད་རྩི་མཚུངས་མེད་དཔལ་ལ་རོལ་བར་
ཤོག །ཅེས་དཔལ་དུས་ཀྱི་འཁོར་ལོའི་རྒྱུད་ལ་གུས་པ་བསྐྱེད་ཅིང་བརྗོད་བྱའི་
ལུས་ལ་ངེས་པ་གང་ལེགས་པར་བསྐྱེད་པའི་མན་ངག་མདོ་ཙམ་ཞིག་བཀོད་པ་
འདི་ནི། ཕྱོགས་ཐམས་ཅད་ལས་རྣམ་པར་རྒྱས་པའི་དཔལ་ལ་ལྷག་པ་བསྔགས་
པའི་དགེ་སློང་ལོ་ཙ་བ་ཤེས་རབ་རིན་ཆེན་རྒྱལ་མཚན་དཔལ་བཟང་པོ་ཞེས་བྱ་
བའི་ཁྲོ་བོའི་ལོ་དབོའི་ཟླ་བའི་ཉི་ཤུ་གཅིག་ལ། ལོ་ཆེན་ཐམས་ཅད་མཁྱེན་པ་
སྐྱབས་མཆོག་དཔལ་བཟང་པོའི་དགོངས་པ་བཟང་པོ་ཆོས་ཀྱིས་ཡོངས་སུ་བཀང་
-438-



དུས་འཁོར་རྒྱུད་བཤད་སྔོན་འགྲོ་དགའ་སྟོན།
བའི་ཕྱིར་དུ། དགེ་འཕེལ་ཆོས་འཁོར་སྒང་དུ་སྦྱར་བ་རེ་ཤིག་རྫོགས་སོ།། །།
སརྦ་ཛ་ག་ཏཾ། གཅིག་ལེགས་པར་ཞུས་སོ། ། ཤུ་བྷཾ་ཝནྟུ། །
-439-



]
དཔེ་སྐྲུན་པ། རྒྱལ་མོ་འབྲུག་པ།
དཔེ་སྒྲིག་འགན་འཁུར་པ། ཚངས་པོ།
མདུན་ཤོག་མཛེས་འགོད་པ། འགྲོ་འདུལ་རྡོ་རྗེ།
མེས་པོའི་ཤུལ་བཞག་ལས།
དེབ་སོ་གཅིག་པ།
༄༅། །སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་
གསུང་འབུམ་པོད་གསུམ་པ་བཞུགས་སོ། །
（༣/༧)
སྟག་ཚང་ལོ་ཙཱ་བ་ཤེས་རབ་རིན་ཆེན་གྱིས་བརྩམས།
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་གིས་བསྒྲིགས།
ཀྲུང་གོའི་བོད་རིག་པ་དཔེ་སྐྲུན་ཁང་གིས་བསྐྲུན་ཏེ་བཀྲམ།
པེ་ཅིན་མོ་རིན་ཚོན་ཁྲ་པར་འདེབས་ཀུང་སིས་དཔར་བཏབ།
སྤྱི་ལོ་༢༠༠༧ལོའི་ཟླ་གསུམ་པར་པར་གཞི་དང་པོ་བསྒྲིགས།
སྤྱི་ལོ་༢༠༠༧ལོའི་ཟླ་གསུམ་པར་པར་ཐེངས་དང་པོ་བཏབ།
དཔར་གྲངས། ༠༠༠ ༡-༢༥༠༠
ISBN978-7-80057-898-4/z. 501
དེབ་རེར་སྒོར། ༢༥.༠༠



出版人:周华
责任编辑:聪博
封面设计:多吉
图书在版编目(CIP)数据
大苍译师西绕仁青全集: 藏文
百慈藏文古籍研究室编北京:中国藏学出版社,2007.3
(先哲遗书.31)ISBN 978-7-80057-898-4
I.大… 1.
百 此,密宗 - 古籍 - 汇编
- 藏语 IN B946.6
中国版本图书馆CIP数据核字(2007)第027207号
先哲遗书(三十一)
大苍译师西绕仁青全集
(3/7)
大苍译师西绕仁青著
百慈藏文古籍研究室编辑整理
中国藏学出版社出版发行
北京墨人彩色印刷有限公司印刷
开本:880x1230毫米1/16 印张:14.5
2007年3月第1版 2007年3月第1次印刷
印数:0001-2500册
书号:ISBN978—7—80057-898-4/2.501
定价:25.00元



ISBN 978-7-80057-898-4
ISBN 978-7-80057-898-
42,501,
定价:25.00 元
9787800"578984">
