༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
LCCN:
W2DB4577
n/a
ImageGroup:
ISBN:
11GS89955
9787800578984
Title:
གསུང་འབུམ། ཤེས་རབ་རིན་ཆེན
gsung 'bum/_shes rab rin chen
ཤེས་རབ་རིན་ཆེན་
Author:
shes rab rin chen
n/a
mes po'i shul bzhag 29-35
pe cin
krung go'i bod rig pa dpe skrun khang
2007
Descriptor:
Original Publication:
Place:
Publisher:
Date:
Volume:
Total Volumes:
TBRC Pages:
Introductory Pages:
Text Pages:
Scanning Information:
n/a
Inia
Scanned at M/S Satluj Infotech Images, E-45, Sector 27 Noida, District Gautam Buddha
Nagar, U.P. 201301 via New Delhi, IN for the Tibetan Buddhist Resource Center, 150 17th
st., New York, NY 10011, U.S.A 2006. Comments: Tibet Book House Book list February
2008



གྱེས་པོའི་ཤུལ་བཞག
༣༠
་ ཏཏིང་ །ཅ༧༠er༤༩ད་ཅཉིནད་ཅགཙ''དR ་ཊི་དུསfa;
Avt2༢༧ཉིད་དཙiety:བདuat - (ཀཏུ
མ་བ་བོས ་སིr1\
ཤ་ཤ་རྣམས་རུང་ཁ༦3nlsད་པིར་བསམ་པ་བྱུང་ས་༧༣༧
འདིས་ད4454 iའི་དཀྱིuirit@ivཅིག་པ་e=1&དནྣཱམt»ཙཀྱི་
༢༠༠༨ ཙ་ i བའི་ཏྟི++4པར་»vrང་ཆུ་རང་བྱི་སྟ་༡༩༨ང་ཅད་
། ཨུཛ་བ་རེད༠༦བྱཱ ཀའི་སྲིད་པས་
བཏི་ང་རྩ་འདི་ལྟ་ སྐུ་ དུབ་པ་ས་༧༠༠ིད་མ•ཏུ དུཝ་ཎརྩ444།
མreདདབ་བརྒྱད་པ་ས་བྱེད་ཀྱི ན་པ་འགgད་སter
ཏི ༤༡ རྒྱད་ལས4བར སུས་དར་རྒྱས་ ཀྱིས་
༥ པས་ འདིར་ བད་ཀན པ འི་ བy ༧༠ (དག་
*** ་དར། ད་བར་ནད
ན་ཕར་ བཏུ, བཝ་ཁའི་ཕྱི་ ནི༑ ༑ད་ལ༨༠
ནས་བབ་སོགས་མཐོའི དེ +ཉིད་སྤྱིའི་ཉཙཔར་རྒྱུད་
སྒྱུ་རྩ+ ཟཡི་སྦྱད་བལྟ་བརྗེདི༔ བes་ཤས་ཝ༥༤༤ར་ཏི t
\འི་སྐད་གྲགས༌སུ་ཀརུས་༠༣༠༤ལ་བྱེདས་པའི་རིམ་པ་སདི་*
འཚལ་ལྔ་ནས་སོ་ལྟ་ངོས་ས་སྟེ་ནས༠ བྱ་བ་ཉིད་དུ་གནད༔
|འོ་པའི་གད་པ༌ཆེད་དུག་སྦྱར་ཅང་ཙ༣༧
ཞིང་སར་བསྒྲིབས༦༠༧།
19ཡི་སྟེ་དཔར་མི་ཤོ་ཀ་
རྣལ*
•ད+
Ata+
1434
4
4&» gt ， MA4%Ast
ajt@་ཤུབ་ད4)
ད
ང་༣༠༥༠ ༠ ཉིནsst
༄༅།།སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་གསུང་
འབུམ་པོད་གཉིས་པ་བཞུགས།
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་བསྒྲིགས།
ཀྲུང་གོའི་བོད་རིག་པ་དཔེ་སྐྲུན་ཁང༌།



༄༅། །སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་
གསུང་འབུམ་པོད་གཉིས་པ་
བཞུགས་སོ། །
A
བL ཚx?ད༤ ****
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་བསྒྲིགས།
ཀྲུང་གོའི་བོད་རིག་པ་དཔེ་སྐྲུན་ཁང་།



མེས་པོའི་ཤུལ་བཞག་དཔེ་ཚོགས་བསྡུ་སྒྲིག་ལས་མིའི་མཚན་ཐོ།
སྤྱི་ཁྱབ་བསྡུ་སྒྲིག་འགན་འཁུར་བ་གཙོ་བོ། གཟན་དཀར་ཐུབ་བསྟན་ཉི་མ།
བསྡུ་སྒྲིག་འགན་འཁུར་གཞོན་པ་དང་། གཙོ་སྒྲིག་པ། ཀརྨ་བདེ་ལེགས།
གཙོ་སྒྲིག་གཞོན་པ། (བོད་ཀྱི་ཀ་མད་ཀྱི་གོ་རིམ་ལྟར)
འགྲོ་འདུལ་རྡོ་རྗེ། ཐུབ་བསྟན་ཉི་མ།
བསྡུ་སྒྲིག་པ། །
བསྟན་འཛིན་བློ་གྲོས། ཟླ་བ་བསྟན་འཛིན། ཤེས་རབ་བཟང་པོ།
ཞུ་དག་དང་དཀར་ཆག་སྒྲིག་མཁན།
ཐུབ་བསྟན་སྨོན་ལམ། ངག་དབང་བཟང་པོ། ཐུབ་བསྟན་ཉི་མ། བསྟན་འཛིན་བློ་གྲོས།
པར་སྒྲིག་ལག་རྩལ་པ། སྐལ་བཟང་ལྷ་མོ། ཚེ་རིང་སྒྲོལ་མ། ཡེ་ཤེས་ཆོས་མཚོ།
ཤེས་རབ་དཔལ་གཡང་། བསོད་ནམས་འབྲུག་རྒྱས།



ཡིན
།
སྟག་ཚང་ལོ་ཙཱ་བ་ཤེས་རབ་རིན་ཆེན་རྒྱལ་མཚན་དཔལ་བཟང་པོ།



༄༅། །དཔེ་སྐྲུན་གསལ་བཤད།
《མེས་པོའི་ཤུལ་བཞག་》ཅེས་པའི་དཔེ་ཚོགས་འདི་ནི་དཔལ་བརྩེགས་བོད་ཡིག་དཔེ་རྙིང་ཞིབ་འཇུག་
ཁང་གིས་བསྒྲིགས་ཤིང་འདི་ག་དཔེ་སྐྲུན་ཁང་དང་མཉམ་འབྲེལ་གྱིས་བསྐྲུན་པའི་དཔེ་རྙིང་དཔེ་ཚོགས་
ཤིག་ཡིན་ལ། དེ་ཡང་མཁས་དབང་གཟན་དཀར་རིན་པོ་ཆེ་ཐུབ་བསྟན་ཉི་མ་མཆོག་གིས་སྤྱིའི་གཙོ་སྐྱོང་
གནང་སྟེ། དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་གིས་ཉེ་བའི་ལོ་བཅུ་ཙམ་གྱི་རིང་ལ་འབད་
བརྩོན་ཆེན་པོས་བོད་ཀྱི་ས་གནས་གང་སར་བཞུགས་པའི་བོད་ཡིག་དཔེ་རྙིང་པོ་ཏི་ཁྲིར་ལོངས་པ་རང་
བྱུང་དང་མིའི་གནོད་འཚེས་འཇིག་ལ་ཉེ་བའི་ཉེན་ཁ་ལས་བསྐྱབས་ཏེ་ལེགས་པར་བསྒྲིགས་ཤིང་དཀར་ཆག་
ཏུ་བཏབ། དཔེ་ཐུམ་གསོལ། དཔེ་སྒྲོམ་བཞེངས་ཏེ་སྲུང་སྐྱོབ་མཛད་གནང་བ་དང་གནང་མུས་སུ་ཡོད་པ་ནི།
རང་རེའི་མེས་པོའི་ཤུལ་ནོར་སྲུང་སྐྱོབ་རྒྱུན་འཛིན་དང་བོད་རིག་པའི་གལ་ཆེའི་དཔྱད་གཞི་མཁོ་འདོན་
གྱི་དགོས་པ་ཆེ་བ་མ་ཟད། རང་རྒྱལ་མི་རིགས་རིག་གནས་ནོར་མཛོད་དར་རྒྱས་དང་སྲུང་སྐྱོབ་བགྱི་
བའི་འཕྲིན་ལས་གལ་ཆེན་ཞིག་རེད། །
ཉེ་ཆར་དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་དང་འདི་ག་དཔེ་སྐྲུན་ཁང་གཉིས་ཞིབ་
གྲོས་བྱས་མཐར། སྲོལ་རྒྱུན་རིག་གནས་སྲུང་སྐྱོབ་དང་བོད་རིག་པའི་དཔྱད་ཡིག་མྱུར་སྐྱོབ་དང་ཆ་ཚང་དུ་
གཏོང་བའི་དམིགས་ཡུལ་ངོས་འཛིན་གཅིག་གྱུར་ཐོག་《བཀའ་གདམས་དཔེ་དཀོན་གཅེས་བཏུས་》ཞེས་
པའི་དཔེ་རྙིང་དཔེ་དཀོན་གྱི་དཔེ་ཚོགས་ཆེན་མོ་ཞིག་མུ་ མཐུད་ནས་ལེགས་སྒྲིག་དང་དཔེ་སྐྲུན་བྱེད་
བཞིན་ཡོད་པ་དང་། ད་ཆར་ཡང་དམིགས་ཡུལ་དགོས་པ་གཅིག་གྱུར་ཐོག་《མེས་པོའི་ཤུལ་བཞག་》
ཅེས་པའི་དཔེ་རྙིང་དཔེ་དཀོན་གལ་ཆེན་གྱི་དཔེ་ཚོགས་ཆེན་མོ་འདི་ཉིད་པར་སྐྲུན་བྱ་རྒྱུ་ཡིན་ལ། དེ་ཡང་སྔོན་
བྱོན་མེས་པོ་མཁས་ དབང་ དམ་ པ་ དུ་ མས་ཤུལ་དུ་བཞག་ པའི་ གསུང་འབུམ་དཔེ་ དཀོན་ གལ་ ཆེན་
རྣམས་དང༌། འཐར་འཐོར་དུ་བཞུགས་པའི་དཔེ་དཀོན་གལ་ཆེན་དག་ཕྱོགས་གཅིག་ཏུ་བསྡུས་ཏེ་བསྒྲིགས་
པ་འདིའི་ནང་དོན་ཐད་ལ། ནང་དོན་རིག་པ་དང༌། གསོ་བ་རིག་པ། ཚད་མ་རིག་པ། སྒྲ་རིག་པ། བཟོ་རིག་
པ། ལོ་རྒྱུས། རྩིས་རིག་སོགས་བཅུ་ཕྲག་རིག་པའི་གནས་ཀུན་འདུས་པའི་དཔེ་དཀོན་ནོར་བུ་དགོས་འདོད་
ཀུན་འབྱུང་ལྟ་བུ་ཞིག་ཡིན།



འདི་འདྲའི་དཔེ་སྐྲུན་མཉམ་ལས་ཀྱི་གོ་སྐབས་ལེགས་པོ་ངེད་ཅག་དཔེ་སྐྲུན་ཁང་ལ་ཐོབ་པ་ནི་ཤིན་ཏུ་སྐལ་
བ་བཟང་ཞིང་གཟི་བརྗིད་ཀྱི་འོས་འགན་ཞིག་ཏུ་བརྩིས་ཏེ་ལོ་འགའི་དཔེ་སྐྲུན་འཆར་གཞི་གཙོ་བོའི་ནང་དུ་
བཀོད་ཟིན་ཅིང་། ལས་གཞི་འདི་ལ་ཀྲུང་གོའི་བོད་རིག་པ་ཞིབ་འཇུག་ལྟེ་གནས་ཀྱི་དབུ་ཁྲིད་དང་རྒྱལ་ཁབ་
ཕྱི་ནང་གི་བོད་རིག་པའི་མཁས་དབང་དུ་མས་གདེང་འཇོག་དང་མཐོང་ཆེན་གྱིས་སྐུལ་མ་ཡང་ཐོབ།
《མེས་པོའི་ཤུལ་བཞག་》གི་མ་ཕྱི་ཕལ་ཆེར་ནི་དབུ་མེད་བྲིས་རྙིང་ཤ་སྟག་ཡིན་པས། མ་དཔེ་
གསལ་མི་གསལ་དང་སྐུང་ཡིག་མང་ཞིང་བྲིས་ཚུགས་འདྲ་མིན་གྱི་དབང་གིས་ཀློག་དཀའ་བའང་ཤིན་ཏུ་མང་
པོ་འདུག འོན་ཀྱང་དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་གིས་ལོ་མང་རིང་ཉམས་མྱོང་བསྡུ་
ལེན་དང་མཁས་དབང་དུ་མར་བཀའ་འདྲི་ཞུས་པར་རྟེན་ཡིག་གཟུགས་གསར་རྒྱག་དང་ཕྱོགས་སྒྲིག་ཐུབ་པ་
བྱུང༌། པར་ཤིང་དུ་འཁོད་ཡོད་པ་རྣམས་ཀྱང་དཔེ་རྙིང་གཞན་པ་དང་བསྡུར་ཏེ་གཏན་ལ་ཕབ་ཡོད་པ་
བཅས་ཏེ་ཞིབ་ཆ་དེབ་སོ་སོའི་བསྡུ་སྒྲིག་གསལ་བཤད་དུ་གཟིགས་པར་ཞུ། །
དཔེ་རྙིང་སྲུང་སྐྱོབ་དང་ཕྱོགས་སྒྲིག དཔེ་སྐྲུན་གྱི་ལས་ཀ་འདི་ལ་རྒྱབ་སྐྱོར་དང་ཐུགས་ཁུར་གནང་
མཁན་གྱི་མཁས་དབང་རྣམས་དང༌། ལྷག་པར་དུ་ཀྲུང་གོའི་བོད་རིག་པ་ཞིབ་འཇུག་ལྟེ་གནས་ཀྱི་དབུ་ཁྲིད་
ལྷན་རྒྱས་དང༌། མཁས་དབང་ཐུབ་བསྟན་ཉི་མ་རིན་པོ་ཆེ་མཆོག་སོགས་ཀྱིས་རྒྱབ་སྐྱོར་དང་འཛུབ་སྟོན་གྱི་
བཀའ་དྲིན་བསྐྱངས་པ་ལ་སྙིང་ཐག་པ་ནས་ཐུགས་རྗེ་ཆེ་ཞུ་རྒྱུ་དང༌། དཔལ་བརྩེགས་ཞིབ་འཇུག་ཁང་
གི་འགན་འཛིན་པ་ལྷན་རྒྱས་དང༌། ཞུ་དག་པ། ཡིག་རྒྱག་པ་སོགས་མདོར་ན་ལས་གཞི་འདི་ལ་ལྷག་
བསམ་དང་འབད་བརྩོན་ཆེན་པོས་ཞབས་ཕྱི་ཞུ་མཁན་རྣམས་ལ་སྙིང་ཐག་པ་ནས་བཀའ་དྲིན་ཆེ་ཞེས་ཞུ་
རྒྱུ་དང་།
དཔེ་ཚོགས་འདིའི་དཔེ་སྒྲིག་དང་ཞུ་དག་ཐད་ལ་ཧ་ཅང་ནན་ཏན་དང་ཞིབ་ཚགས་བགྱི་ཁུལ་བྱས་
མོད། འོན་ཀྱང་ང་ཚོར་ཤེས་ཚད་དམན་པའི་དབང་གིས་ནོར་འཆུག་མི་ཉུང་བ་ཡོད་སྲིད་པས་དཔྱོད་ལྡན་དག་
གིས་ནོར་བཅོས་ཡོ་བསྲང་གི་དགོངས་འཆར་ལྷུག་སྩོལ་གནང་བར་ཞུ་ཞུ། །
ཞེས་ཀྲུང་གོའི་བོད་རིག་པ་དཔེ་སྐྲུན་ཁང་ནས།
སྤྱི་ལོ་༢༠༠༧ལོའི་ཟླ་བ་དང་པོའི་ཚེས་༡༠ལ།



སྔོན་འགྲོའི་ཞུ་ཚིག་
དེ་ལ་འདིར་རང་ཅག་ཁ་བ་ཅན་གྱི་ཞིང་འདིར་ཆོས་རྒྱལ་ལོ་པཎ་རྣམས་
དང་༑ ས་དགེ་བཀའ་རྙིང་སོགས་ཀྱི་མཁས་ཤིང་གྲུབ་པ་བརྙེས་པའི་དམ་པའི་སྐྱེས་
བུ་རྣམས་ཀྱིས། བཤད་སྒྲུབ་ཀྱི་ཤིང་རྟ་ཆེན་པོ་བཅོ་བརྒྱད་རྗེས་འབྲང་དང་བཅས་
པའི་ཆོས་བརྒྱུད་དང་བཀའ་སྲོལ་མཐའ་དག་དང་། དེ་དང་རྗེས་སུ་འབྲེལ་བའི་ཐུན་
མོང་གི་རིག་གནས་སུམ་རྟགས་སྙན་ངག མངོན་བརྗོད་སྡེབ་སྦྱོར། སྐར་རྩིས་འབྱུང་
རྩིས༑ སྒྲ་ཚད་བཟོ་གསོ་སོགས་མདོ་སྔགས་རིག་གནས་དང་བཅས་པའི་གཞུང་
ལུགས་ཟབ་ཅིང་རྒྱ་ཆེ་བ་ཚང་ལ་མ་ནོར་བ་བསམ་གྱིས་མི་ཁྱབ་པ་ཞིག་འཆད་ཉན་
འགྱུར་གསུམ་དང་། བཤད་སྒྲུབ་ལས་གསུམ་གྱི་སྒོ་ནས་ཐོག་མར་སྲོལ་གཏོད།
བར་དུ་གཏན་ལ་ཕབ། རིམ་བཞིན་དར་རྒྱས་བཏང་བ་སོགས་འཛིན་སྐྱོང་སྤེལ་བར་
མཛད་པའི་བཀའ་དྲིན་བདག་རྐྱེན་ལ་བརྟེན་ནས། དབུས་གཙང་ཁམས་གསུམ་དུ་
བཞུགས་སོ་ཅོག་གི་གླེགས་བམ་ཐམས་ཅད་གཅིག་ཏུ་སྤུངས་ན་རི་རབ་ལྷུན་པོའི་
གཏོས་དང་མཉམ་ཞིང་། ཆོས་ཚན་གྱི་རྣམ་དབྱེ་ཇི་སྙེད་ཡོད་པ་གྲངས་སུ་བགྲང་ན་
ནམ་མཁའི་གཟའ་སྐར་ཚོགས་ཀྱང་སྐྱེངས་པར་བྱེད་པ་ཞིག་མཆིས་པ་ཙམ་དུ་མ་
ཟད༑ རྒྱ་བལ་ཧོར་སོགས་ཀྱི་ཡུལ་གྲུ་ཀུན་ཏུའང་དར་ཁྱབ་ཆེ།
ད་ལྟའི་ཆར་བོད་རིག་པའམ་བོད་ཀྱི་ཤེས་རིག་ཅེས་སུ་གྲགས་པ་འདི་ཉིད་
-1-



སྔོན་འགྲོའི་ཞུ་ཚིག
འཛམ་གླིང་ཤར་ནུབ་ཀྱི་ཡུལ་གྲུ་དག་ཏུའང་མཆེད་དེ། དཔེར་ན། ཨོཀ་སི་ཕོར་དྷི་
དང་༑ ཧར་ཝིད་ལྟ་བུ་ཡོ་རོབ་དང་། ཨ་རི་སོགས་སུ་གྲགས་ཆེན་གྱི་སློབ་གྲྭ་ཆེན་མོ་
རྣམས་སུ་བོད་ཡིག་གི་དཔེ་མཛོད་ཆེན་པོ་ཡོད་པར་མ་ཟད། བོད་ཀྱི་ཆོས་དང་རིག་
གཞུང་སློབ་གཉེར་བྱེད་སའི་སྡེ་ཚན་དང་སློབ་མ་ཡང་མི་ཉུང་བ་ཡོད། །
ད་ནི་གོང་དུ་སྨྲས་པའི་བཤད་སྒྲུབ་ཤིང་རྟ་ཆེན་པོ་བཅོ་བརྒྱད་ཅེས་པ་དེ་གང་
དང་གང་ཡིན་པའི་ངོ་སྤྲོད་མདོ་ཙམ་ཞུ་ན། དེ་ཡང་ཇི་སྐད་དུ། འཇམ་མགོན་ཀོང་
སྤྲུལ་རིན་པོ་ཆེའི་ཞལ་ནས། ཆོས་བློན་ཐོན་མི་བེ་རོ་སྐ་ཅོག་ཞང་། །གནུབས་ཆེན་
རིན་བཟང་རྔོག་ལོ་ས་སྐྱ་པ། །བུ་སྟོན་བཤད་རྒྱུད་འདེགས་པའི་ཀ་ཆེན་བཅུ།། ཞེས་
དང་༑ བོད་ཡུལ་སྒྲུབ་བརྒྱུད་ཤིང་རྟ་ཆེན་པོ་བརྒྱད། །རྙིང་མ་བཀའ་གདམས་ལམ་
འབྲས་ བཀའ་ བརྒྱུད་པ། །ཤངས་ པ་ ཞི་ བྱེད་ སྦྱོར་དྲུག་ བསྙེན་སྒྲུབ་བོ། །ཞེས་
གསུངས་པ་ལྟར། ཤེས་བྱའི་གཞུང་ལུགས་སྣ་ཚོགས་ཀྱི་འགྱུར་ཁྱད་དང་འཆད་ཚུལ་
གྱི་དབྱེ་བས་བཤད་རྒྱུད་འདེགས་པའི་ཀ་ཆེན་བཅུ་དང་། སྒྲུབ་པ་ཉམས་སུ་ལེན་
ཚུལ་ལ་བརྒྱུད་པའི་ཁྱད་པར་དང་མན་ངག་གི་དབྱེ་བས་སྒྲུབ་བརྒྱུད་འདྲེན་པའི་ཤིང་
རྟ་བརྒྱད་དེ། བཤད་སྒྲུབ་ཤིང་རྟ་ཆེན་པོ་བཅོ་བརྒྱད་རྗེས་འབྲང་དང་བཅས་པའི་
གསུང་རབ་རྒྱ་མཚོ་ལྟ་བུ་ཞིག བདག་ཅག་གི་ཡབ་མེས་གོང་མ་རྣམས་ཀྱིས་གཅེས་
པའི་ལུས་སྲོག་ལོངས་སྤྱོད་ཐམས་ཅད་ཕངས་པ་མེད་པར་བཏང་སྟེ། ཕྱི་རབས་རང་
རེའི་བརྒྱུད་འཛིན་རྣམས་ལ་འཕྲན་ཡུན་ཕན་བདེའི་དཔལ་ལ་དམིགས་ནས་བཞག་
པའི་ནོར་བུ་རིན་པོ་ཆེ་ཡིད་བཞིན་དབང་གི་རྒྱལ་པོ་མཐའ་ཡས་པ་ཞིག་མཆིས།
དེ་དག་ལས་མང་ཆེ་བ་རིག་གསར་ལོ་བཅུའི་གོད་ཆག་ཆེན་པོ་སོགས་དུས་
ཀྱི་རྒུད་པའི་དབང་གིས་སེམས་མེད་འབྱུང་བཞིའི་འཇིག་པ་དང་། སེམས་ལྡན་མི་



སྔོན་འགྲོའི་ཞུ་ཚིག
དང་མི་མིན་གྱི་གནོད་པས་ཉམས་ཉེས་ཆེན་པོར་གྱུར་པ་ནི་རྒྱ་བོད་ཡོངས་གྲགས་
ལྟར་ལགས། །
རིག་གནས་གསར་བརྗེ་མཇུག་སྒྲིལ་བ་དང་ཆབས་ཅིག ཏང་གི་ཡང་དག་
པའི་སྲིད་ཇུས་ཀྱི་ཉི་འོད་སླར་ཡང་འཕྲོས་ཏེ། ཏང་དང་རྒྱལ་ཁབ་ཀྱིས་འགོ་ཁྲིད་
དང་རྩ་འཛུགས་གནང་ནས། དཔེ་རྙིང་འཐོར་བསྡུ་དང་། ལེགས་སྒྲིག དཔེ་སྐྲུན།
སྒྱུར་སྤེལ་སོགས་ཀྱི་སྒོ་ནས་རང་རིགས་ཀྱི་རིག་གནས་ཉམས་པ་སོར་ཆུད་དང་། མི་
ཉམས་གོང་འཕེལ་གྱི་བྱ་བར་སོ་སོའི་འཁོས་བསྟུན་གྱི་སྲི་ཞུ་སྒྲུབ་པའི་སྐལ་བ་
བཟང་པོའི་དཔལ་ལ་ལོངས་སུ་སྤྱད་དུ་ཡོད་པའི་སྐབས་འདིར། རང་རེའི་ཡབ་མེས་
རྣམས་ཀྱིས་བཞག་པའི་ཕ་ནོར་མང་པོ་ཞིག་ད་དུང་ཡང་ངེད་ཅག་གི་བསོད་ནམས་
ཀྱི་བགོ་སྐལ་དུ་ལྷག་ཡོད་པ་རྣམས་ལ་གཅེས་སྤྲས་ཆེན་པོས་སྲུང་སྐྱོབ་དང་དར་
སྤེལ་བྱེད་རྒྱུ་ནི་མེས་རྒྱལ་གྱིས་གནང་བའི་ལས་འགན་ཡིན་པར་མ་ཟད། འུ་ཅག་
བོད་ཀྱི་རིག་གནས་སློབ་གསོའི་བྱ་བར་ལེགས་སྐྱེས་འབུལ་མཁན་གྱི་རྒན་དར་
འབྲིང་གསུམ་གྱི་ཤེས་ཡོན་ཅན་ལ་མཚོན་ན། རང་རེའི་ཕྲག་པར་བབ་པའི་གཞན་
དྲིང་མི་འཇོག་པའི་གཟི་འོད་བླ་ན་འབར་བའི་འོས་འགན་མཆོག་ཏུ་གྱུར་པ་ཞིག་
ཀྱང་ཡིན་པར་སེམས། །
དེར་བརྟེན། ཕྱོགས་དང་རིས་སུ་མ་ཆད་པའི་སྐྱེས་བུ་དམ་པ་རྣམས་ཀྱིས་
ལྗགས་རྩོམ་གནང་བའི་གསུང་རབ། བཤད་སྒྲུབ་ཤིང་རྟ་བཅོ་བརྒྱད་ལས་གྲུབ་པའི་
མདོ་སྔགས་ཀྱི་གཞུང་བཤད་དང་། ཆོས་འབྱུང་དང་གདན་རབས། རྣམ་ཐར་དང་
གསན་ཡིག་བརྡ་སྤྲོད་དང་སྙན་ངག རྩིས་དང་གསོ་རིག་སོགས་དཔེ་དཀོན་འཐོར་
བ་རྣམས་བསྡུས། ཆད་པ་རྣམས་བསབ། ཉམས་པ་རྣམས་ གསོས། འཁྲུགས་པ་
-3-



སྔོན་འགྲོའི་ཞུ་ཚིག་
རྣམས་བསྒྲིགས་ཏེ་དཔེ་ཚོགས་འགའ་རིམ་པ་བསྟར་ཆགས་སུ་པར་དུ་བསྐྲུན་པ་
དང་བསྐྲུན་རྩིས་ལས།
ད་ལན་འདིར་མཁན་རིན་པོ་ཆེ་ཚུལ་ཁྲིམས་རྒྱལ་མཚན་མཆོག་གིས་༢༠༠༢
ལོ་ནས་སྟག་ལོའི་གསུང་འབུམ་འཚོལ་བསྡུ་བྱ་དགོས་པའི་བཀའ་ཕེབས་པ་བཞིན།
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་ལོ་མང་རིང་འབད་རྩོལ་
བྱས་པ་བརྒྱུད། ད་ལན་ང་ཚོས་འཚོལ་བསྡུ་ཐུབ་པའི་སྟག་ཚང་ལོ་ཙཱ་བ་ཤེས་རབ་
རིན་ཆེན་གྱི་གསུང་འབུམ་པོ་ཏི་བདུན་དང་། ཁོང་གི་ཁུ་བོ་དཔོན་ཡིག་དཔལ་འབྱོར་
བཟང་པོས་མཛད་པའི་རྒྱལ་རབས་མང་པོའི་ལེགས་བཤད་རྣམ་གྲངས་ཡིད་འཛིན་
ནོར་བུའི་ཕྲེང་བ་བཅས་དེབ་བརྒྱད་པོ་མེས་པོའི་ཤུལ་བཞག་ཅེས་པའི་དཔེ་ཚོགས་
རིང་མོ་འདིའི་ནང་རིམ་པ་བསྟར་ཆགས་སུ་རྒྱ་ཆེའི་གཟིགས་པ་པོ་རྣམས་ཀྱི་སྤྱན་
ཟུང་ཡངས་པའི་འབབ་སྟེགས་སུ་འབུལ་རྩིས་ཡིན།
འབྱུང་ཆར་ང་ཚོའི་དཔེ་ཚོགས་དཔར་སྐྲུན་ཞུ་རྒྱུའི་སྐོར་ལ་ལྷག་བསམ་ལྡན་
ཞིང་མཁྱེན་སྤྱན་ཡངས་པའི་མཁས་དབང་རྣམས་ཀྱིས་དགོངས་འཆར་གྱི་བཀའ་
སློབ་སྩོལ་གནང་དང་། དཔེ་དཀོན་གྱི་མ་ཕྱི་གཡར་གནང་གི་སྐྱབས་འཇུག་ཡོང་བ་
མཁྱེན་མཁྱེན། ། །
ཞོར་འཕྲོས་གསལ་འདེབས་ཞུ་བ། ལྷག་པར་དུ་ད་ལྟ་ལུས་ཀྱི་ལང་ཚོ་རྒྱས་
ཤིང་༑ སེམས་ཀྱི་བློ་གྲོས་བཀྲ་བའི་གཞོན་སྐྱེས་རྣམས་ལ་མཚོན་ན། སྙིང་པོས་
དབེན་པའི་ཁ་ ཕོ་འདོན་པ་ལས། ཟོལ་མེད་ཀྱི་ལྷག་བསམ་དཀར་པོ་སྙིང་ལ་
འཆང་༑ དོན་ལྡན་གྱི་རྣམ་དཀར་བྱ་བ་དང་དུ་ལེན། ལྷད་མེད་ཀྱི་ཆོས་དང་རིག་
གཞུང་སློབ་གཉེར་བྱེད། འཁོས་བསྟུན་གྱི་སྲི་ཞུའི་ལས་ཀ་ཅུང་ཟད་རེ་སྒྲུབ་ནུས་ན།།
-4-



སྔོན་འགྲོའི་ཞུ་ཚིག་
མེས་རྒྱལ་ལ་ཞབས་ཏོག་འགྲུབ། རང་རིགས་ལ་ལེགས་སྐྱེས་འབུལ། རང་ཉིད་ཀྱི་
ལ་རྒྱ་མངོན་ཐུབ་པ་ཞིག་ཀྱང་འོང་བ་ནི་མཐོང་ཆོས་མངོན་གྱུར་ལགས་པས། དེ་
བཞིན་དགོངས་དབྱིངས་སུ་ཆུབ་པར་ཞུའོ། །
ཕྲན་འབྲོག་རྒན་འཁྱམས་པོ་ཐུབ་བསྟན་ཉི་མས།
སྤྱི་ལོ་༢༠༠༦པའི་ཟླ་ཚེས་ལ་གུས་ཕུལ།
-5-



བསྡུ་སྒྲིག་གསལ་བཤད།
སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་གསུང་འབུམ་འདི་ནི། རིས་མེད་
རྒྱལ་བསྟན་སྤྱི་ལ་ལྷག་བསམ་དང་དག་སྣང་མཆོག་ཏུ་མངའ་བ། དཔལ་ན་ལཎྜའི་
མཁན་པོ་ཚུལ་ཁྲིམས་རྒྱལ་མཚན་དང་། གཟན་དཀར་མཆོག་སྤྲུལ་ཐུབ་བསྟན་ཉི་
མ་རྣམ་གཉིས་ཀྱི་ཐུགས་བསྐྱེད་ལས་ད་ལྟ་རྒྱ་ཆེའི་ཀློག་པ་པོ་རྣམས་ཀྱི་སྤྱན་ལམ་
དུ་འབུལ་རྒྱུ་བྱུང་བ་ཡིན།
དེ་ཡང་མཁན་པོ་ཚུལ་ཁྲིམས་རྒྱལ་མཚན་མཆོག་གིས་དུས་དང་རྣམ་པ་
ཀུན་ཏུ་དཔེ་རྙིང་དཔེ་དཀོན་རྣམས་སྲུང་སྐྱོབ་བྱ་རྒྱུ་གལ་ཆེན་དུ་རྩིས་ཏེ་འབད་
རྩོལ་རྒྱ་ཆེན་གནང་བར་ཐོས་ལ། ཁྱད་པར་དུ་དཔེ་རྒྱུན་ཁ་འཐོར་དུ་གྱུར་པའི་རོང་
སྟོན་ཤེས་བྱ་ཀུན་རིག་གི་གསུང་འབུམ་དང་། སྟག་ཚང་ལོ་ཙཱ་བ་ཤེས་རབ་རིན་
ཆེན་གྱི་གསུང་འབུམ་གཉིས་འཚོལ་བསྡུའི་ཆེད་འབད་རྩོལ་རྒྱ་ཆེན་གནང་སྟེ། པེ་
ཅིང་མི་རིགས་རིག་གནས་ཕོ་བྲང་དང་
། འབྲས་སྤུང་དགོན། ས་སྐྱ་དགོན། རྩེ་པོ་
ཏ་ལ། ནང་སོག་དཔེ་མཛོད་སོགས་ས་གནས་མང་པོར་བཙལ་འཚོལ་དུ་སྐུ་དངོས་
ངོ་ཕེབས་གནང་ཞིང་། མ་ཟད་ཉིད་ཀྱི་སློབ་མ་ནོར་བྲང་ཨོ་རྒྱན། ཁམས་སྤྲུལ་



བསྡུ་སྒྲིག་གསལ་བཤད།
བསོད་ནམས་ དོན་གྲུབ། བསོད་ནམས་ཚེ་འཕེལ། ཡུམ་ པ་ སོགས་ལ་བཀའ་
མངགས་གནང་སྟེ་འཚོལ་བསྡུ་མཛད་པས། རོང་སྟོན་བཀའ་འབུམ་འཚོལ་བསྡུ་
ཐུབ་པ་རྣམས་སྐུ་ཚ་བསོད་ནམས་ཚེ་འཕེལ་ནས་འགན་ཁུར་ཞུས་པ་བཞིན་ད་ལྟ་
དཔེ་སྐྲུན་ལེགས་གྲུབ་ཟིན་ཤིང༌། ཁོང་ཉིད་ནས་ཀྱང་ས་སྐྱ་གོང་མ་རྣམ་ལྔའི་
གསུང་འབུམ་སྡེ་དགེའི་ཤིང་པར་དུ་མ་འཁོད་པ་གསར་དུ་རྙེད་པའི་པོ་ཏི་གསུམ་
ཚར་ལྔ་བརྒྱ་པར་ཏེ་བཤད་གྲྭ་དང་གདན་ས་ཁག་ལ་གནང་ཞིང༌། སྟག་ལོའི་
གསུང་ འབུམ་ འཚོལ་བསྡུ་དང་མྱུར་སྐྱོབ་ཀྱི་བཀའ་མངགས་གང་གི་སློབ་མ་
ཀརྨ་བདེ་ལེགས་ལ་གནང་། དེ་ནས་སྤྱི་ལོ༢༠༠༢ལོའི་ཟླ་བ་དང་པོར་ཀརྨ་བ་་་་
ལེགས་ཁམས་ཕྱོགས་ཀྱི་ས་གནས་ཁག་ཅིག་ཏུ་དཔེ་རྙིང་འཚོལ་བསྡུའི་ཆེད་འགྲོ་
ཁར་༑ སྐྱོགས་ལོ་ངག་དབང་བཀྲ་ཤིས་ཀྱི་ཕྱག་བྲིས་འཇམ་དཔལ་མཚན་བརྗོད་
སུམ་བིད་བྲིས་མ་བྱིན་ཅན་ཞིག་དང༌། མི་དམངས་ཤོག་སྒོར་༡༠༠༠ཐམ་པ། ཁ་
བཏགས་ཉིན་མོ་བདེ་ལེགས་བཅས་གནང་ནས་ཞལ་ཏ་གང་མང་དང་། ལས་ཀ་
ལེགས་གྲུབ་ཡོང་བའི་ཤིས་སྨོན་ཀྱང་མཛད། ཀརྨ་བདེ་ལེགས་ནས་ཁམས་ཕྱོགས་
ཀྱི་ལས་ཀ་རྣམས་གྲུབ་ཏེ། འབྲས་སྤུངས་དགོན་གྱི་དཔེ་རྙིང་མྱུར་སྐྱོབ་བྱེད་སྐབས་
མཁན་རིན་པོ་ཆེ་ཞི་བར་གཤེགས་ཟིན་མོད། ཁོང་གིས་མཁན་རིན་པོ་ཆེའི་ཞལ་
ཆེམས་དང༌། གཟན་དཀར་མཆོག་སྤྲུལ་ཐུབ་བསྟན་ཉི་མ་མཆོག་ནས་མ་དཔེ་
འཚོལ་ བསྡུའི་ འགྲོ་ སོང་དང་བཀའ་ སློབ་ མཛུབ་ སྟོན་འོག སྟག་ལོའི་ གསུང་
འབུམ་ལོ་ངོ་ལྔ་ཡི་རིང་མདོ་ཁམས་དབུས་གཙང་། ཕྱི་གླིང་གི་དཔེ་མཛོད་ཁག་



བསྡུ་སྒྲིག་གསལ་བཤད།
ཅིག་གཙོས་རྒྱལ་ཁབ་དང་ས་གནས་མང་པོ་ནས་འབད་འཚོལ་བྱས་ནས་རྙེད་པའི་
ཆོས་ཚན༦༥ལ་པོད་བདུན་དང་། སྟག་ལོའི་ཁུ་བོ་དཔོན་ཡིག་དཔལ་འབྱོར་བཟང་
པོས་མཛད་པའི་རྒྱལ་རབས་མང་པོའི་ལེགས་བཤད་རྣམ་གྲངས་ཡིད་འཛིན་ནོར་
བུའི་ཕྲེང་བ་བཅས་འཇའ་ལུས་སུ་འགྲོ་ལ་ཁད་ཀྱི་དཔེ་རྙིང་འདི་དག་དེབ་ཆུང་
བརྒྱད་དུ་བགོས་ཏེ། ངེད་དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་
གིས་གཉེར་བའི་མེས་པོའི་ཤུལ་བཞག་ཅེས་པའི་དཔེ་ཚོགས་ཀྱི་ཁོངས་སུ། སྤར་
སྐྲུན་ཞུས་ཏེ་མཁྱེན་ལྡན་གཟིགས་པ་པོ་རྣམས་ཀྱི་སྤྱན་ལམ་དུ་འབུལ་རྒྱུ་ཡིན།
སྤྱིར་སྟག་ལོའི་བཀའ་འབུམ་ལ་སྟག་ལོའི་དངོས་སློབ་རྒྱལ་ཚབ་འཇམ་
དབྱངས་ཆོས་ཀྱི་དཔལ་འབྱོར་གྱིས་གསུང་འབུམ་ཕྱོགས་སྒྲིག་བྱས་པ་ཀུན་ལ་པོ་
ཏི་བཅུ་ གྲངས་ ཙམ་ ཞིག་ ཡོད་ པར་ཤེས་ རབ་ རིན་ཆེན་ གྱིས་ མཛད་པ་འཇམ་
དབྱངས་ཆོས་ཀྱི་དཔལ་འབྱོར་གྱི་རྣམ་ཐར་ལས་གསུངས་ཤིང་། །
གཞན་ཡང་སྟག་ལོའི་ཉེ་གནས་ལྷ་ཡི་དབང་ཕྱུག་དང་
། དགེ་སློང་གྲུབ་པ་
རྒྱལ་མཚན་སོགས་ཀྱིས་གཙང་ཆོས་འཁོར་སྒང་དུ་སྟག་ལོ་ཞི་བར་གཤེགས་ནས་
ལོ་བདུན་སོང་བ། བོད་རབ་བྱུང་བརྒྱད་པའི་ཤིང་འབྲུག་སྤྱི་ལོ་༡༤༨༤ལོར་ཤིང་
སྤར་དུ་བརྐོས་པའི་རིག་གནས་ཀུན་ཤེས་རྩ་འགྲེལ་དང་
། ཡང་དེ་ནས་ལོ་བཞི་
སོང་བ་ས་སྤྲེལ་ལོར་དུས་འཁོར་དཀྱིལ་ཆོག་སོགས་ཁག་གཅིག་ཤིང་སྤར་ལ་
བཀོད་པ་མཇལ་རྒྱུ་བྱུང་བ་དང་། རྣམ་ཐར་ཁ་སྐོང་དུའང་འཇམ་དབྱངས་ཆོས་ཀྱི་
དཔལ་འབྱོར་གྱིས་སྟག་ལོའི་བཀའ་འབུམ་པུ་ཏི་བཅུ་གསུམ་ཕྱོགས་གཅིག་ཏུ་
བསྡེབས་པར་གསུངས་པ་དང་། ད་ལྟ་ང་ཚོས་མ་དཔེ་བྲིས་མ་རྙེད་སོན་བྱུང་བ་



བསྡུ་སྒྲིག་གསལ་བཤད། །
མང་པོ་ལ་ཤིང་སྤར་གྱི་སྤར་བྱང་འཁོད་ཡོད་པ་བཅས་ལ་གཞིག་ན། གསུང་
འབུམ་ཕལ་ཆེ་བ་ཤིང་སྤར་ལ་བརྐོས་ཀྱང་རྗེས་སུ་དུས་ཀྱི་འཕོ་འགྱུར་གྱི་རྐྱེན་
པས་ཉམས་ཆག་ཤོར་བ་མངོན།
སྟག་ལོའི་བཀའ་འབུམ་གྱི་དཀར་ཆག་ཕྱོགས་གཅིག་ཏུ་བསྡེབས་པ་ཞིག་
ད་སྔོན་མ་མཇལ་ཡང་། རང་རྣམ་ལས་གསུང་པ་དང༌། རྒྱལ་ཚབ་འཇམ་དབྱངས་
ཆོས་ཀྱི་དཔལ་འབྱོར་གྱི་རྣམ་ཐར། དུས་འཁོར་སྤྱི་དོན་བསྟན་པ་རྒྱ་མཚོ་སོགས་
རང་ གཞུང་དག་ལས་ ཁ་ འཕངས་ པ་ ལས་ གསལ་བ་ལྟར་ན། གཞུང་ ལུགས་
གྲགས་ཆེན་བཅོ་བརྒྱད་སོགས་གཙོ་བོར་མདོ་ཕྱོགས་ཀྱི་འགྲེལ་བ་དང་། གསང་
འདུས་བདེ་མཆོག་ཀྱེ་རྡོར་དུས་འཁོར་སོགས་ཀྱི་རྒྱུད་འགྲེལ་དང་དཀྱིལ་ཆོག་
སོགས་ཆོས་ཚན་ཉིས་བརྒྱ་བརྒྱད་ཅུ་ཙམ་ཡོད་པར་མངོན་ཡང་། ད་ལྟ་ངེད་དཔལ་
བརྩེགས་བོད་ཡིག་དཔེ་རྙིང་ཞིབ་འཇུག་ཁང་གིས་ལོ་ངོ་ལྔ་ཡི་རིང་འཚོལ་བསྡུ་
ཐུབ་པར་ཆོས་ཚན༦༥ཙམ་ལས་མ་རྙེད། འོན་ཀྱང་གཞུང་སྒེར་འགའ་ཤས་ཀྱི་
ཕྱག་ལ་སྟག་ལོའི་གསུང་ཚན་པ་ཁ་ཤས་ཡོད་ཚུལ་ཐོས་པས། དཔེ་གཡར་རྒྱུའི་རེ་
བ་ཞུས་པར་དོན་སྨིན་མ་བྱུང་བར་བློ་ཕམ་དང་ཡིད་ཆད་ངང་རེ་ཞིག་དེབ་ཆུང་
བདུན་པོ་འདི་སྤར་བསྐྲུན་ཞུས་པ་ཡིན། ད་དུང་ཆོས་ཚན༢༠བྷཱལྷག་ཙམ་མ་འོང་
པར་འཚོལ་བསྡུ་བྱ་དགོས་པ་རྣམས་མཚན་ཐོ་ཟུར་དུ་བཀོད་ཡོད་པས་སྤྱི་དང་བྱེ་
བྲག་གི་བསྟན་ལ་ཁ་ཙམ་མིན་པར་ལྷག་བསམ་ཞིག་གལ་སྲིད་མཆིས་ན་སྙིང་
པོས་དབེན་པའི་ཁ་ཕོ་འབྲུག་སྐད་ལྟར་ཆེམས་ཤིང་། ཕྱོགས་ལྷུང་གི་ཐོག་མདས་
རྒྱལ་བསྟན་མཐུན་སྒྲིལ་གྱི་གསེར་མཁར་གཏོར་བ་ལ་མ་བརྩོན་པར། བསྟན་དང་
འགྲོ་བར་སྨན་པའི་གསུང་རབ་དཔེ་རྙིང་དག་འཚོལ་བསྡུ་དང་མྱུར་སྐྱོབས་བྱ་
-9-



བསྡུ་སྒྲིག་གསལ་བཤད།
རོགས་ཞེས་ཐལ་མོ་སྙིང་ཁར་སྦྱར་ཏེ་གསོལ་བ་ལན་བརྒྱར་འདེབས་པ་ལགས། །
བཀའ་འབུམ་འདིའི་མ་དཔེ་འཚོལ་བསྡུ་དང་དཔེ་སྒྲིག་འགན་འཛིན་ཀརྨ་
བདེ་ལེགས་དང༌། སྤྱི་ཁྱབ་ལས་ཀའི་འགན་ཁུར་བ་མཁན་པོ་འགྲོ་འདུལ་རྡོ་
རྗེ་གཉིས་ཡིན། ཞུ་དག་ཐེངས་དང་པོ་དང་གཉིས་པ་ཐུབ་བསྟན་སྨོན་ལམ་དང་
ངག་དབང་བཟང་པོ་གཉིས། ཞུ་དག་ཐེངས་གསུམ་པ་དང་མཐའ་མའི་ཞུས་ཆེན་
གུས་པས་ཁུར་བླང་ནས་ཞུས་པ་ཡིན། མ་དཔེའི་སྐུང་ཡིག་རྣམས་གཞུང་གོང་འོག་
དང་། དཔེ་མི་འདྲ་བ་ཁག་ཞིབ་བསྡུར་ཐོག་འཕྱུགས་མེད་དུ་བཀྲལ་པ་དང་། ཕྲད་
སྦྱོར་ཡིག་ནོར་མངོན་གསལ་དག་བཅོས་པ་ཕུད། མ་དཔེའི་ནང་དོན་ལ་བཅོས་
ལྷད་སྤུ་ཙམ་ཡང་མ་བྱས་པར་ཐ་ན་ཡུལ་སྐད་ཐད་ཀར་བྲིས་པ་རྣམས་ཀྱང་རང་
སོར་བཞག་ཡོད། ཆེས་དཔེ་རྙིང་གི་དབང་གིས་ཚིག་འབྲུ་མི་གསལ་བ་དང་། རྩ་
ཆད་སོང་རིགས་ལ་འོལ་ཚོད་ཀྱིས་ཁ་མ་སྐང་བར་ཚག་རྟགས་་་་་་་རྒྱབ་སྟེ་སྟོང་
པར་བཞག་ཡོད། །
རྩིས་འཁོར་ནང་དུ་བླུགས་པའི་འགྲོ་སོང་སོགས་ནི་དཔལ་བརྩེགས་ཞིབ་
འཇུག་ཁང་གིས་ཞུས་ཤིང་། །
སྤར་སྐྲུན་ གྱི་ འགྲོ་སོང་ཆེས་ བྲིན་བོད་ སྨན་ ཁང་ནས་བཏང་ བ་ དང་
གཞན་ཡང་ཞུ་དག་བྱེད་སྐབས་འགྲོ་སོང་ལ་རོགས་རམ་གནང་མཁན་མཁན་པོ་
རྟ་མགྲིན་རྡོ་རྗེ་དང་། ཁམས་སྤྲུལ་བསོད་ནམས་དོན་གྲུབ། སྒྲ་ཊིཀ་ཞུ་དག་པ་
གླིང་དབོན་པདྨ་སྐལ་བཟང་དང་རྡོ་རྗེ་ཉི་མ། ཞུ་དག་སྤྱིའི་བརྡ་གསར་རྙིང་སོགས་
ལ་གྲོགས་དན་པ་བསྟན་འཛིན་བློ་གྲོས། རྩིས་འཁོར་དེབ་སྒྲིག་པ་ཚེ་རིང་སྒྲོལ་མ།
-10-



བསྡུ་སྒྲིག་གསལ་བཤད།
སྐལ་བཟང་ལྷ་མོ། ཤེས་ རབ་དཔལ་གཡང༌། ཡེ་ཤེས་ཆོས་མཚོ་སོགས་ ཀྱིས་
བགྱིས་ཏེ་རྒྱ་ཆེའི་ཀློག་པ་པོ་རྣམས་ཀྱི་སྤྱན་ལམ་དུ་འབུལ་ཐུབ་པ་བྱུང་།
ཞེས་དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་
ཐུབ་བསྟན་ཉི་མས་སོ། །
-11-



༄༅། །སྟག་ཚང་ལོ་ཙཱ་བའི་རྣམ་ཐར་མདོར་བསྡུས་དད་
པའི་ས་བོན།
ཁམས་གསུམ་ཆོས་ཀྱི་རྒྱལ་པོ་གཙང་སྟག་ཚང་གི་ལོ་ཙཱ་བ་སྒྲ་པ་ཤེས་རབ་
རིན་ཆེན་ནམ་སྟག་ལོ་སྨྲ་བའི་ཉི་མ་ཞེས་བྱ་བ་མཁས་བཙུན་བཟང་གསུམ་འཆད་
རྩོད་རྩོམ་གསུམ་གྱི་ཆ་ལ་གངས་ཅན་གྱི་མཁས་པ་ཀུན་གྱི་གཙུག་ན་རྒྱལ་མཚན་
གྱི་ཏོག་ལྟར་མངོན་པར་མཐོ་ཞིང་སྙན་པའི་གྲགས་དཀར་སྲིད་རྩེའི་གོང་བ་ལས་
ཀྱང་ཆེས་ཆེར་བརྒལ་བ། མདོ་སྔགས་རིག་གནས་དང་བཅས་པ་ལ་མི་འཇིགས་
པའི་སྤོབས་པ་ཐོབ་པ། བདུད་དང་ཕྱིར་རྒོལ་བ་གང་གིས་ཀྱང་འགྲན་པའི་རྔོ་མི་
ཐོགས་པ་ལྷག་བཅས་འགྲོ་བ་ཀུན་གྱི་སྐྱབས་དང་དཔུང་གཉེན་གཅིག་པུར་གྱུར་
པ་དེ་ཉིད་ཀྱི་རྣམ་པར་ཐར་པ་མདོ་ཙམ་ཞིག་བརྗོད་པ་ལ། །
དེ་ཡང་སྐུ་བལྟམས་པའི་ཡུལ་ནི་འཛམ་གླིང་ས་ཡི་ཐིག་ལེ་གངས་ཅན་བོད་
ཆེན་པོའི་ལྗོངས་འདིར། ཆོས་དང་རིག་པའི་འབྱུང་གནས་དབུས་གཙང་ས་ཡི་ཆ་
ལ་སྟོད་སྨད་གཉིས་སུ་ཕྱེ་བའི་སྟོད་གཙང་གི་ཕྱོགས་། དེ་ལ་ཡང་གཡས་རུ་དང་
གཡོན་རུ་གཉིས་སུ་ཕྱེ་བའི་གཙང་གཡས་རུ་ལང་འགྲོ་ཁང་དམར་ཞེས་པར།
ཡུལ་གྱི་དགེ་བཅུ་ཚང་བའི་གནས་སུ། ཡབ་དོན་གྲུབ་རྒྱལ་པོ་དང་ཡུམ་ལྷ་མོ་རྒྱལ་
གཉིས་ཀྱི་སྲས་སུ་རབ་བྱུང་བདུན་པའི་ཤིང་བྱ་ལོར་དགེ་ལེགས་ཀྱི་མཚན་མ་དང་
བཅས་ཏེ་སྐུ་འཁྲུངས།
-12-



སྟག་ཚང་ལོ་ཙཱ་བའི་རྣམ་ཐར་མདོར་བསྡུས་དད་པའི་ས་བོན།
དགུང་ལོ་གསུམ་ནས་ལོ་ཆེན་ཆོས་ཀྱི་རྒྱལ་པོ་སྐྱབས་མཆོག་དཔལ་བཟང་
པོའི་དྲུང་དུ། སྐྱབས་ གསུམ་ འཛིན་ པའི་ དགེ་བསྙེན་གྱི་སྡོམ་ པ་ ཡང་ དག་ པ་
མནོས༑ མཚན་ དཀོན་ མཆོག་ སྐྱབས་ ཞེས་ གསོལ། དགུང་ གྲངས་ བདུན་ ལ་
ཕེབས་སྐབས་རིག་གནས་ཀུན་གྱི་ཕྱི་མོ་ཡི་གེ་འབྲི་ཀློག་བསླབས་པས་ཟླ་བ་
གཅིག་གི་རིང་ལེགས་པར་མཁྱེན། དེ་མཚམས་སློབ་དཔོན་ཐག་རིང་དུ་འབྱོན་
དགོས་པའི་རྐྱེན་བྱུང་ནས། ཡིག་ཕྲུག་བཅོ་ལྔའི་སྐོར་ཡོད་པ་གྱེས་པར་ཆས་པ་ན།
སློབ་དཔོན་ གྱིས་ ཁོང་ ལ་ ཡིག་ ཕྲུག་རྒན་པོ་རྣམས་ ཀྱིས་ འཁྲིད་ གྲོགས་ གྱིས་
གསུངས་ནས་མ་གྱེས་པར་སོ་ནམས་རན་རན་དུ་བསྐྱངས་པས་ཀུན་གྱིས་ངོ་
མཚར་དུ་འཛིན་པ་ལ་སོགས་སྐུ་ན་གཞོན་ནུ་ཉིད་ནས་མཁྱེན་རབ་ཀྱི་གྲགས་
དཀར་ཕྱོགས་ཀུན་ཏུ་འབར། གཞན་ཡང་སྐུ་གཞོན་ནུ་ཉིད་ནས་ཚེ་སྔོན་གི་བག་
ཆགས་བཟང་པོའི་མཁྱེན་བརྩེའི་ཀློང་རྡོལ་བའི་ཆོས་རྒྱལ་མ་ལྟ་བུའི་བསྟོད་པ་དང་
སྨོན་ལམ་ཙམ་ནི་ལན་རེ་བྲིས་པས་བློ་ལ་ཟིན་ཞིང་། ལོ་རྒྱུས་འབྲིང་པོ་ཙམ་ནི་
གདངས་མ་འདོན་པ་ཐོས་པ་ཙམ་གྱི་བློར་ཟིན་པ་སོགས་མཁྱེན་པ་དང་། རྒྱལ་
སྲས་ཐོགས་མེད་ཀྱི་རྣམ་ཐར་བཀློགས་པས་དད་གུས་ཀྱི་མཆི་མ་འཁྲིགས་ནས་
ཀློག་མཚམས་འཇོགས་དགོས་པ་སོགས་དམ་པའི་ རིགས་ ཀྱི་མོས་གུས་གཏིང་
ཚུགས་པ་དང༌། བཟོད་དཀའི་སྡུག་བསྔལ་གྱི་མནར་བའི་མཐའ་མེད་འགྲོ་བ་
རྣམས་ལ་སྙིང་རྗེ་དང་༌། ངེས་འབྱུང་གི་ཀུན་བསླངས་དྲག་པོས་ ཁྱིམ་ནས་ཁྱིམ་
མེད་པར་རབ་དུ་བྱུང་བའི་ཐུགས་འདུན་ཟབ་མོ་ཡོད་པར་གནས་སྐབས་མངོན་
འགྱུར་མ་བྱུང་ཡང་། །
གཞོན་ནུའི་དུས་ནས་ཀྱང་བཅོམ་ལྡན་གྲགས་པ་འཕེལ་དང་། རྒྱལ་སྟོན་
-13-



སྟག་ཚང་ལོ་ཙཱ་བའི་རྣམ་ཐར་མདོར་བསྡུས་དད་པའི་ས་བོན།
རིན་པོ་ཆེ་སོགས་ཡོངས་འཛིན་བཅུ་ཕྲག་ལྷག་ལས་དབང་ལུང་དང་སྐྱབས་ཁྲིད་
མང་དུ་ཞུས། དགུང་ལོ་བརྒྱད་ཙམ་ལ་ཐོབ་རྒྱལ་དུ་ཡིག་མཁན་ལ་འབོད་མི་
བསྟུད་མར་ བྱུང་ བར་ ལོ་ བརྒྱད་ ཀྱི་ རིང་ བཞུགས། དེའི་ རིང་ ལ་ ཡང་ འཇམ་
དབྱངས་ཀྱིས་རང་གིས་དམ་བཅས་པའི་གཟུངས་རིང་སྟོང་ཕྲག་རེ་དང་། མཚན་
བརྗོད་གང་འགྲུབ། སྒྲོལ་མ་དང་རྣམ་རྒྱལ་ཉི་ཤུ་རྩ་རེ་ཆགས་མེད་བྱས། རྩིས་དང་
ཡི་གེ་རྡོ་དང་མཆོངས་ལ་སོགས་པ་ཕོ་རྩལ་སྣ་དགུ་སོགས་ཡོན་ཏན་དུ་མ་དང་
ལྡན་པའི་མཐོང་ཐོས་ཀུན་གྱིས་སྙན་པ་སྒྲོག་པ་བྱུང་། དེ་དུས་ཙམ་ན་རིན་སྤུངས་
ནང་སོ་ནོར་བཟང་སྐུ་མཆེད་ཀྱིས་ཕྱག་ཕྱིར་སྡོད་དགོས་ཞེས་ནན་གྱིས་གསུངས་
ཤིང་༑ ཁྱད་པར་རིན་སྤུངས་ནང་སོ་དཔོན་གྱིས་གཞིས་དང་གཞི་བ་སྦྲགས་ནས་
སྟེར་བ་སོགས་གནས་སྐབས་ཀྱི་ཕུན་ཚོགས་དུ་མ་མངོན་དུ་གྱུར་ཡང་།
བདག་ཉིད་ཆེན་པོ་འདིས་ནི་སྲིད་རྩེ་ནས་མནར་མེད་བར་གྱི་འཁོར་བའི་
གནས་རིས་མཐའ་དག་མེ་མུར་འོབ་དང་། དུག་སྦྲུལ་གྱི་ཚང་ལྟར་མཐོང་བའི་ངེས་
འབྱུང་རྣམ་པར་དག་པས་རྒྱུད་བསྐུལ་ནས་དགུང་ལོ་ཉི་ཤུ་པར་ཆོས་འཁོར་དུ་རབ་
བྱུང་སྒྲུབ་པར་གསང་ཐབས་ཀྱི་ཕེབས། དེ་ཡི་ཉིན་མོ་ནས་འབྲོམ་སྟོན་རིན་པོ་
ཆེའི་རྣམ་འཕྲུལ་མཁན་རིན་པོ་ཆེ་སེང་གེ་རྒྱལ་མཚན་དཔལ་བཟང་པོས་མཁན་
པོ་མཛད། ལུག་ཚང་རིན་པོ་ཆེ་ཚུལ་ཁྲིམས་དཔལ་བཟང་པོས་སློབ་དཔོན་མཛད།
སློབ་དཔོན་རིན་པོ་ཆེ་གྲགས་བཟང་པས་དུས་གོ་བ་མཛད་ནས་ཁྱིམ་ནས་ཁྱིམ་
མེད་པར་རབ་ཏུ་བྱུང་ཞིང་བསྙེན་པར་རྫོགས། མཚན་ལ་ཤེས་རབ་རིན་ཆེན་རྒྱལ་
མཚན་དཔལ་བཟང་པོ་ཞེས་གསོལ།
དེ་ནས་ཞག་ཤས་མཚམས་གསུང་རབ་ཀུན་གྱི་མིག་གཅིག་པུར་གྱུར་པའི་
-14-



སྟག་ཚང་ལོ་ཙཱ་བའི་རྣམ་ཐར་མདོར་བསྡུས་དད་པའི་ས་བོན།
ཕར་ཕྱིན་གྱི་གཞུང་ལ་གསན་ཞིང་བུ་ཊིཀ་བློར་བཟུང་ལོ་ཆེན་གྱི་དུས་ཆེན་ཉིན་
ཚིག་དོན་གྱི་ཆ་ལ་ལྷག་ཆད་དང་ནོར་འཁྲུལ་བྲལ་བའི་སྒོ་ནས་ལེགས་པར་བཤད་
པས་གཟུར་གནས་བློ་ལྡན་ཀུན་གྱི་ཡིད་དབང་འཕྲོག་པས་དེ་དག་གི་བསྔགས་
བརྗོད་ཀྱི་མེ་ཏོག་འཐོར། དེའི་ཕྱི་ལོ་སྟོན་ཀར་ལོ་ཆེན་གྱི་དུས་མཆོད་ཉིན་མཁས་
མང་ཀྱི་དབུས་སུ་མདོ་རྩའི་གྲྭ་སྐོར་བྱས་པས་མཁན་རིན་པོ་ཆེ་ལེགས་པར་དགྱེས་
ཏེ་བསྔགས་བརྗོད་དང་བཅས། ཁྱོད་ཀྱི་གྲྭ་སྐོར་པོ་ཏི་རེ་རེ་ལ། ངེད་ཀྱིས་གོས་སྣ་
རེ་རེ་སྟེར་གསུང་ཞིང་དགྱེས་ཚོར་ཆེན་པོ་མཛད། དེ་ནས་ཆོས་རྗེ་བྱང་སེམས་ཆེན་
པོའི་དྲུང་མངོན་པ་ཀུན་བཏུས་དང་། དེ་རྗེས་མཛོད་ཀྱི་བཤད་ཁྲིད་གསན། ཆོས་
རྗེ་མཁྱེན་རབ་དབང་ཕྱུག་གྲགས་པ་བཟང་པོ་ལས། ཕར་ཚད། འདུལ་བ། མངོན་
པ་གོང་འོག རྩ་འཇུག་བཞི་གསུམ། བྱམས་ཆོས་ཕྱི་མ་བཞི་རྣམས་ཀྱི་འགྲེལ་བ་
དང་བཅས་པའི་བཤད་པ་གསན་ཞིང་། སློབ་གཉེར་དེ་དག་གི་རིང་ལ་ཡང་། རྒྱ་
སྟོན་རིན་པོ་ཆེའི་དྲུང་དུ། ཀྱེ་རྡོར། གཤེད་དམར། འཇིགས་བྱེད་སོགས་ཀྱི་དབང་
བསྐུར་དང༌། སློབ་དཔོན་རིན་པོ་ཆེའི་དྲུང་དུ། གསང་འདུས་འཕགས་ལུགས་ཀྱི་
བསྐྱེད་རྫོགས་ཞུས་ཤིང་། གྲངས་བསྙེན་རྫོགས་པར་བསྐྱལ། སེམས་དཔའ་
ཆེན་པོ་གཞོན་ནུ་རྒྱལ་མཆོག་པའི་དྲུང་དུ། གཞུང་ཁྲིད་དང་རྗེས་གནང་འགའ་
ཞིག་གསན། གཞན་ཡང་སློབ་དཔོན་རིན་པོ་ཆེའི་དྲུང་དུ་གསང་འདུས་འཕགས་
ལུགས་ ཀྱི་ བསྐྱེད་རྫོགས། རིམས་ ལྔ་ གསལ་ སྒྲོན། སྤྱོད་ བསྡུས། སྔགས་ རིམ་
སོགས་དགེ་ལྡན་པའི་གསང་འདུས་ཀྱི་ཡིག་ཆ་མཐའ་དག་གི་བཤད་པ་ཐོབ་པས་
མཚོན་ཁ་འབབ་ཀྱི་ཀླུང་རྣམས་རྒྱ་མཚོ་བཞིན་དུ་རང་གཞན་གྱི་གྲུབ་མཐའ་མཐའ་
དག་ཟབ་ཡངས་ཀྱི་ཐུགས་མཚོར་ཡོངས་སུ་གཏམས།
-15-



སྟག་ཚང་ལོ་ཙཱ་བའི་རྣམ་ཐར་མདོར་བསྡུས་དད་པའི་ས་བོན།
དེ་ རྗེས་ དབུས་སུ་ ཕེབས་ལོ་ གཉིས་ལྷག་བཞུགས་རིང་བསྟན་འཛིན་
འགྲན་ཟླ་དང་བྲལ་བ་གསུམ་གཙུག་ཏུ་བསྟེན་ཞིང་དབུ་ཕར་སོགས་ཀྱི་གཞུང་ལ་
གསན་བསམ་མཛད་པ་ལས། ཐོག་མ་འཇམ་དབྱངས་ཆོས་རྗེ་བཀྲ་ཤིས་དཔལ་
ལྡན་གྱི་དྲུང་ནས། རྩ་འཇུག་སོགས་གཞུང་ལུགས་བཅུ་བཞི་ཙམ་གྱི་བཤད་ཁྲིད་
གསན་ཞིང་། ཆོས་ རྗེ་ ཡོན་རྒྱམ་པ་ ལས་ ཀྱང་། ཕར་ཚད། རྩ་འཇུག རྣམ་
ངེས། རིགས་ཐིགས། མངོན་པ་མཛོད་རྣམས་ལ་ལེགས་པར་སྦྱང་། དེ་རྗེས་རོང་
སྟོན་ཆེན་པོ་ཤཱཀྱ་རྒྱལ་མཚན་གྱི་དྲུང་འབུམ་ཊིཀ་དང༌། མེ་ཏོག་ཕྲེང་རྒྱུད་ཀྱི་
ཊཱིཀྐའི་སྟོད་དང་། མི་གཡོ་བ་དཀར་པོའི་རྗེས་གནང་སོགས་གསན་ཞིང་། གསང་
ཕུར་དཀའ་ཆེན་བཞི་སོགས་གཞུང་ཉེར་གཉིས་ཙམ་གྱི་མཁས་མང་རྒྱ་མཚོའི་
དབུས་སུ་གྲྭ་སྐོར་བྱས་པས། མདོ་སྔགས་རིག་གནས་དང་བཅས་པ་ལ་གཞན་དྲིང་
མི་འཇོག་པའི་ཆེན་པོ་ཀུན་གྱི་སྤོབས་པ་བསྙིལ་ཤིང་དབུས་གཙང་གི་སྟོན་གྲགས་
ཡོངས་ཀྱིས་ངོ་མཚར་བའི་བསྔགས་བརྗོད་ཀྱི་མེ་ཏོག་ལན་བརྒྱ་གཏོར། དེ་དག་
གི་རིང་རོང་སྟོན་ཆེན་པོས་གྲྭ་སྐོར་གྱི་སྟོན་མཐོང་དགྱེས་བཞིན་དུ་གནང་བ་དང།
བསྟན་པའི་ཁུར་བསྐུར། ཤིན་ཏུ་དགྱེས་པར་མཛད་དོ། །དེ་རྗེས་གཙང་དུ་ཕེབས་
བྱང་གླིང་གི་འཆད་ཉན་བྱས། དེའི་རིང་ལའང་ཆོས་རྗེ་བྱང་སེམས་ཆེན་པོའི་དྲུང་
དུ། ས་སྡེ་ལྔའི་ལུང་། བསླབ་བཏུས་སྒྲོན་གསལ། ཉེར་མཁོའི་རྒྱུད་མང་པོའི་ལུང་།
དུས་འཁོར་རྩ་འགྲེལ། སྦྱོར་དྲུག ལམ་འབྲས། བདེ་མཆོག་གི་ཁྲིད། ཉམས་ལེན་
གྱི་གནད་དང༌། ཞལ་ཤེས་ཁྱད་པར་རྣམས་ཀྱང་མཚན་མོའི་ཆ་ལའང་གཉིད་
བཅག་ནས་ཞུས། ཞ་ལུར་གྲུབ་པའི་དབང་ཕྱུག་རིན་ཆེན་བསོད་ནམས་འཕེལ་
ལས། དུས་འཁོར་གྱི་བཤད་པ་སོགས་ཆོས་སྐོར་མང་དུ་གསན། ཤབ་དཔལ་
-16-



སྟག་ཚང་ལོ་ཙཱ་བའི་རྣམ་ཐར་མདོར་བསྡུས་དད་པའི་ས་བོན།
སྡིངས་སུ། སེམས་དཔའ་ཆེན་པོ་སྐད་གཉིས་པ་ཐུགས་རྗེ་དཔལ་བཟང་པོའི་དྲུང་
ནས་ཀ་ལཱ་པ་སོགས་སྒྲ་ཡི་བཤད་པ་གསན། དེ་ཡི་ཕྱི་ལོ་ཆོས་འཁོར་དུ་ཆོས་རྗེ་ལོ་
ཙཱ་བའི་མདུན། སྙན་ངག་དང་སྡེབ་སྦྱོར་མངོན་བརྗོད་སོགས་ཐུན་མོང་གི་རིག་
གནས་ཀུན་ལ་སྦྱངས་པ་མཐར་ཕྱིན་པར་མཛད་། ཤབ་སྨད་བཀྲ་ཤིས་གླིང་དུ།
འཁོན་གྱི་གདུང་བརྒྱུད་རིན་པོ་ཆེ། བདག་པོ་གྲགས་པ་བློ་གྲོས་པའི་དྲུང་དུ་ཆོས་
སྐྱོང་ཆེ་ཆུང་གི་རྗེས་གནང་དང་། ལས་ཚོགས་ཀྱི་ལུང་དང་བཅས་པ། ཤིན་ཏུ་རྒྱས་
པ་ཚང་ལ་རྫོགས་པ་ཐོབ། རྒྱལ་རྩེར་བོ་དོང་ཆོས་རྗེ་ཕྱོགས་ལས་རྣམ་རྒྱལ་བར་
མཇལ། གཟིམ་ཁང་དུ་དེ་ཉིད་འདུས་པའི་དོན་བསྡུས་ནས་ཐུགས་ལས་དང་།
ཁྲོམས་ཆོས་སུ་སྤྱོད་འཇུག་གསུངས། གཞན་ཡང་དམ་པ་དེའི་མདུན། དུས་འཁོར་
དང་ཀྱེ་རྡོར་སོགས་དཀྱིལ་འཁོར་དགུ་བཅུ་ལྷག་ཙམ་གྱི་དབང་བསྐུར་བའི་ཆོ་ག་
རྒྱུད་རང་རང་གི་ཐོབ་ཐང་གང་ཡིན་ཆད་ལྷག་ནོར་གསུམ་དང་བྲལ་བར་ལེགས་
པར་ཐོབ། རྗེ་བྱང་སེམས་པའི་དྲུང་ནས་དཔལ་ལྡན་ས་སྐྱའི་ཕ་ཆོས་གསུང་ངག་
རིན་པོ་ཆེ་ལམ་འབྲས་བུ་དང་བཅས་པའི་གདམས་ངག་དང་། དུས་ཀྱི་འཁོར་ལོ་
ལ་སོགས་པའི་ཆོས་མང་པོ་གསན། གཞན་ཡང་བྱམས་ཆེན་རབ་འབྱམས་པ་
སངས་རྒྱས་འཕེལ་བའི་ཞལ་སློབ། འཇམ་དབྱངས་ཀུན་དགའ་ཆོས་བཟང་དང་།
ཞྭ་ལུ་བ་རིན་ཆེན་བསོད་ནམས་མཆོག་གྲུབ། ལོ་ཆེན་ཐུགས་ རྗེ་དཔལ་བཟང་
སོགས་ཚེ་འདིར་མཁས་གྲུབ་ཀྱི་ཡོངས་འཛིན་ཉེར་བདུན་ཙམ་ལེགས་པར་བསྟེན་
ནས་ཐུན་མོང་གི་རིག་གནས་བཟོ་དང་གསོ་བ་རིག་པ་ནས་གསང་སྔགས་བླ་མེད་
ཀྱི་བར་གྱི་མདོ་སྔགས་རིག་གནས་རྒྱ་མཚོའི་མངའ་བདག་གཅིག་པུ་རུ་གྱུར་ཞིང་།
ནང་དུ་ཐོས་དོན་ཉམས་སུ་བཞེས་པའི་ཏིང་ངེ་འཛིན་ལ་ཉམས་ལེན་གཙོ་
-17-



སྟག་ཚང་ལོ་ཙཱ་བའི་རྣམ་ཐར་མདོར་བསྡུས་དད་པའི་ས་བོན།
བོ་མཛད་པའི་ཉམས་རྟོགས་གྲུབ་པའི་ཡོན་ཏན་ཀྱང་ཕུལ་དུ་བྱུང་བར་བརྙེས།
གཞན་ལ་འཆད་པ་ཡང་རྒྱལ་བའི་བཀའ་འགྱུར་རིན་པོ་ཆེ་ཚར་གཅིག་
དང་༑ བསྟན་བཅོས་ནི་རང་གི་རྣམ་བཤད་བྱས་པ་རྣམས་ཚར་རེ་མ་བཤད་པ་
མེད་ཅིང་། ཁྱེད་པར་དཀའ་ཆེན་བཞི་དང་མཛོད་རྩ་འཇུག་བྱམས་ཆོས་སོགས་
ཚར་འགའ་རེ་དང་། ཡང་དགོས་འདུལ་བ་དང་། སྒྲ་དང་དུས་འཁོར་ནི་ཤིན་ཏུ་
མང་པོ་དང་། གཞན་ཡང་འོད་ལྡན་རྩ་འགྲེལ། མངོན་པ་ཕྲན་མང་པོ་ཚད་མ་སྡེ་
བདུན༑ ཇོ་བོ་ཆེན་པོའི་ཆོས་ཆུང་བརྒྱ་རྩ། གསུང་ངག་རིན་པོ་ཆེ་ལམ་འབྲས་
སོགས་ཐུན་མོང་དང་ཐུན་མོང་མ་ཡིན་པའི་གཞུང་ལུགས་རབ་འབྱམས་ཀྱི་ཚོགས་
དཔག་ཏུ་མེད་པ་གཞན་ལ་འདོམས་པར་མཛད་ཅིང་། །
སྤྱི་སྒོས་ཀྱི་བསྟན་པ་རིན་པོ་ཆེ་གསལ་བར་མཛད་པའི་བསྟན་བཅོས་
མཛད་པའང་ ཀུན་ཤེས་བཞི་སོགས་རང་དབང་དུ་བརྩམས་ པ་ དང་། གསོལ་
འདེབས་དང་། རྣམ་ཐར། བསྟོད་ཚོགས་དང་རྟོགས་བརྗོད། སྡེབ་སྦྱོར་གྱི་སྐོར་
ཆོས་ཚན་བརྒྱ་རྩ་ཙམ་དང་། བསྟན་པའི་རྩ་བ་ལེགས་གསུང་འདུལ་བའི་སྐོར་ལ།
མདོ་རྩའི་ཊིཀ་ཆེན་དང་། རྩིས་ཚིགས་བཅད་མ་སོགས། བསྟན་པའི་གཞུང་ཤིང་
སྒྲ་དང་ཚད་མ་ལ། ཀ་ལཱ་པའི་ཊིཀ་ཆེན། ཙཎཱ་པའི་ཊིཀ་ཆུང་སོགས་སྒྲ་དང་། རྣམ་
འགྲེལ་ཊིཀ་ཆེན་དང་། རིག་གཏེར་ཊིཀྐ་སོགས་ཚད་མའི་སྐོར་དང་། བསྟན་པའི་
སྙིང་པོ་མདོ་སྡེ་དང་མངོན་པ་ལས། མདོ་སྡེའི་ཕར་ཕྱིན་ཊཱིཀྐ་སོགས་དང་། མངོན་
པ་ལ་ཐ་སྙད་པའི་མངོན་པ་ལ། མཛོད་ཀྱི་ཊིཀ་ཆེན། ཀུན་བཏུས་ཊིཀྐ་སོགས།
དོན་དམ་པའི་མངོན་པ་ལ། རྩ་འཇུག་བཞི་གསུམ། མདོ་ཀུན་ལས་བཏུས་པ།
རྟོག་གེ་འབར་བ་སོགས་ཀྱི་རྣམ་བཤད་དང་། མདོ་སྔགས་སྤྱིའི་ཉམས་ལེན་སྡོམ་
-18-



སྟག་ཚང་ལོ་ཙཱ་བའི་རྣམ་ཐར་མདོར་བསྡུས་དད་པའི་ས་བོན།
པ་གསུམ་པོའི་རྣམ་གཞག་སོགས་དང་། བསྟན་པའི་གཙོ་བོ་རྡོ་རྗེ་ཐེག་པ་ལ། བྱ་
རྒྱུད༑ སྤྱོད་རྒྱུད། རྣལ་འབྱོར་རྒྱུད་དང་། བསྟན་པའི་ཡང་རྩེ་རྣལ་འབྱོར་བླ་མེད་
ལ་ཕ་རྒྱུད་མ་རྒྱུད། གཉིས་མེད་སོགས་ཀྱི་སྐོར་ལ་ཊིཀྐ་དང་མངོན་དཀྱིལ་མང་པོ་
ཞིག་དང་། བསྟན་པའི་མཐར་ཐུག་དུས་ཀྱི་འཁོར་ལོའི་སྐོར་ལ་སྤྱི་དོན་ཆེན་མོ་
བསྟན་པའི་རྒྱ་མཚོ་དང་རོལ་མཚོ་བདུན་སོགས་རྗེ་རང་གི་དངོས་སློབ་འཇམ་
དབྱངས་ཆོས་ཀྱི་དཔལ་འབྱོར་གྱིས་ཕྱོགས་གཅིག་ཏུ་སྡེབས་པ་པོད་ཆེན་བཅུ་
གསུམ་ཙམ་ཡོད་པར་གསུངས། ཁྱད་པར་སྐད་གཉིས་སྨྲ་བའི་ལོ་ཙཱ་བ་ཆེན་པོར་
གྱུར་པས། སྡེབ་སྦྱོར་རིན་འབྱུང་སོགས་གསར་དུ་སྒྱུར་བ་དང་། ཞལ་ལུང་གྲོལ་
ཐིག སྒྲུབ་ཐབས་ཀུན་བཟང་གི་རྣམ་བཤད་སོགས་དང་། གསང་འདུས་དཀྱིལ་
ཆོག་ལོ་ཆེན་དང་སྤྱི་ཏིའི་འགྱུར་ལ་འགྱུར་བཅོས་དང་། བརྒྱད་སྟོང་པ་ལནྡྲའི་
གསེར་བྲིས་རྗེ་རང་གིས་མཛད་པ་ལ། བོད་སྐད་དངུལ་གྱི་བྲིས་པའི་བརྡ་ཁྱད་
འཕགས་ཅན་སོགས་སྐད་གཉིས་ཀྱི་བྱ་བ་ཡང་མང་པོ་མཛད། །
བསྟན་པའི་གཞི་མ་དགེ་འདུན་གྱི་སྡེ་བཙུགས་པ་ཡང་འཁོན་གྱི་གདུང་
བརྒྱུད་བདག་པོ་ནམ་མཁའ་ལེགས་ཀྱིས་བསྐུལ་བ་ལྟར་རྩེ་གདོང་རིན་ཆེན་སྒང་
གི་དགོན་པ་ཕྱག་བཏབ་ཤིང་གུར་བརྟག་སཾ་བྷུ་ཊི་སོགས་ཀྱི་འཆད་ཉན་ལེགས་
པར་ཚུགས། གསེར་གླིང་གི་དགོན་པ་བཏབ་ལོ་དེར་དགེ་འདུན་བརྒྱད་ཅུ་སྐོར་གྱི་
འདུ་ཚོགས་དང་བསླབ་ཁྲིམས་དགེ་འདུན་གྱི་བཅའ་སྒྲིག་སོགས་ལེགས་པར་
ཚུགས༑ ཡར་འབྲོག་ཁྲི་དཔོན་རྒྱལ་བུ་ལྷུན་གྲུབ་ཀྱིས་གསོལ་བ་བཏབ་པར་བརྟེ།
ཤིང་ལུག་ལོར་ཐར་གླིང་ཆོས་སྡེ་ཆེན་པོའི་འགྲམ་བཏིང་ལོ་གཉིས་ཙམ་གྱི་གྲུབ་
དགེ་འདུན་ཉིས་བརྒྱ་སྐོར་གྱི་འདུ་ཚོགས་ཚུགས་འཆད་ཉན་གྱི་རྒྱུན་བཙུགས།
-19-



སྟག་ཚང་ལོ་ཙཱ་བའི་རྣམ་ཐར་མདོར་བསྡུས་དད་པའི་ས་བོན།
ཆོས་འཁོར་གྱི་གདན་ས་ཡུན་རིང་མཛད་པས་ཆོས་འཁོར་པ་ཞེས་གྲགས་པ་བྱུང་།
གཞན་ཡང་ས་སྐྱ་པ་ཆེན་པོ་ནམ་མཁའ་བཀྲ་ཤིས་རྒྱལ་མཚན་གྱིས་བླ་མར་བསྟེན་
ནས༑ ཆོས་གྲྭ་ཆེན་པོ་དཔལ་ལྡན་ས་སྐྱ་སོགས་ལའང་ཆོས་ཀྱི་འཁོར་ལོ་བསམ་
གྱིས་མི་ཁྱབ་པར་བསྐོར། གཞན་ཡང་ཐུགས་སྲས་རྣམས་ཀྱི་ཐུ་བོ་བྲག་ནག་
མཁས་གྲུབ་ནམ་མཁའ་རྒྱལ་མཚན་ལ་བཀའ་བསྒོས་ནས་བྲག་ནག་ཏུ་དུས་
འཁོར་དང་གསང་འདུས་སོགས་རྒྱུད་འབྲེལ་གྱི་བཤད་ཐབས་གཏིང་ཚུགས་པར་
མཛད་༑
མདོར་ན་སྐུ་ཚེ་ཧྲིལ་པོར་འཆད་རྩོད་རྩོམ་གསུམ་གྱི་ཕྲིན་ལས་རྒྱ་ཆེར་
སྤེལ་ནས། ཕན་བདེ་མ་ལུས་པ་འབྱུང་བའི་གནས་གཅིག་པུར་གྱུར་པ་རྒྱལ་བསྟན་
རིན་པོ་ཆེ་ལ་ཐུགས་གཟུ་བོར་གནས་ནས་བྱི་དོར་རྣམ་དག་མཛད་ཅིང་། ཐུགས་
སྲས་ ཞལ་སློབ་ཀྱི་ཚོགས་དཔག་མེད་ཅིག་བཞུགས་པ་ལས། དཔལ་ས་སྐྱའི་
བདག་ཆེན་ནམ་མཁའ་བཀྲ་ཤིས་རྒྱལ་མཚན་དང་། ཞྭ་ལུ་ལོ་ཆེན་ཆོས་སྐྱོང་
བཟང་པོ། བྲག་ནག་མཁས་གྲུབ་ནམ་མཁའ་རྒྱལ་མཚན། སེ་ར་བ་བློ་གྲོས་སེང་
གེ རྟ་ནག་པ་ནོར་བཟང་རྒྱ་མཚོ། རྗེ་རང་གི་གདན་ས་པ་འཇམ་དབྱངས་ཆོས་ཀྱི་
དཔལ་འབྱོར། རྡོ་རྗེ་གདན་པ་ཀུན་དགའ་རྣམ་རྒྱལ་སོགས་གདུལ་བྱ་མང་པོ་སྨིན་
གྲོལ་ལ་བཀོད་ཅིང་། མཐར་དགུང་གྲངས་དོན་གསུམ་པ་སྟེ་མེ་བྱ་ཕྱི་ལོ་༡༤ ༧༧
ལོའི་ཟླ་བཅུ་བའི་ཚེས་ཉི་ཤུའི་སྔ་དྲོར་ཞི་བར་གཤེགས་སོ།། །།
ཞེས་དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་
ཐུབ་བསྟན་ཉི་མས།
-20-



དཀར་ཆག
ལོ་ཆེན་ཐམས་ཅད་མཁྱེན་པ་ཤེས་རབ་རིན་ཆེན་རྒྱལ་མཚན་དཔལ་
བཟང་པོའི་ཞབས་ཀྱི་རྣམ་པར་ཐར་པ།.……...…………. (1)
གཙང་སྟག་ཚང་ལོ་ཙཱ་བ་ཤེས་རབ་རིན་ཆེན་རྒྱལ་མཚན་གྱི་རྣམ་ཐར་
ཁ་སྐོང་ཡིད་ཆེས་གསེར་གྱི་ལྗོན་པ།………………………………. (53)
སེམས་དཔའ་ཆེན་པོ་ནམ་མཁའ་འོད་ཟེར་གྱི་རྣམ་ཐར།.….……. (64)
མཁན་པོ་རིན་པོ་ཆེ་སེང་གེ་མཚན་ཅན་གྱི་རྣམ་ཐར།.………. (106)
ཡང་དག་པར་རྫོགས་པའི་སངས་རྒྱས་ཀྱི་གསང་བ་བསམ་གྱིས་མི་ཁྱབ་
པ་ལ་བསྟོད་པ།.…………………………………………………. (145)
རྗེ་བཙུན་སྒྲོལ་མའི་གསོལ་འདེབས་།……………………………. (154)
ས་སྐྱ་པཎྜི་ཏའི་བསྟོད་པ།.……………………………………. (158)
རྗེ་བཙུན་བློ་བཟང་གྲགས་པའི་ངང་ཚུལ་ཅུང་ཟད་བརྗོད་པ།.…….(161)
རྗེ་སེང་གེ་མཚན་ཅན་ལ་བཀའ་གདམས་བུ་ཆོས་ཀྱི་སྒོ་ནས་
བསྟོད་པ།: • • • • • • • • • • • • • • • • • • • • • (164)



དཀར་ཆག
ཆོས་སྐྱོང་སྤྱིའི་བསྐང་བཤགས་གུར་མགོན་ཞལ་དང་བཅས་
པའི་བསྟོད་པ།.........
••，••• • (168)
དཔལ་ལྡན་ཚོགས་གཉིས་མ།.……..…………………. (173)
རྣལ་འབྱོར་རྒྱུད་ཀྱི་གསོལ་འདེབས།….....…... (175)
ཤེར་སྙིང་གི་བསྡུས་དོན།:...........• (180)
ཆོས་དང་ཆོས་ཉིད་རྣམ་འབྱེད་ཀྱི་རྣམ་བཤད།…….….. (182)
ཚེ་དཔག་མེད་ཀྱི་དབང་ཆོག་བསྐྱེད་རྫོགས།.…………..……. (197)
སྨན་ལྷའི་རྣམ་གཞག་ཆོ་ག་ཉམས་ལེན་བདེ་འཇུག་…...... (213)
རྒྱལ་ཆེན་རྣམ་ཐོས་སྲས་ཀྱི་གཏོར་ཆེན་དངོས་གྲུབ་རྒྱ་མཚོ།: ... (238)
གཤིན་པོ་རྗེས་འཛིན་སྒྲིབ་པ་ཀུན་སྦྱོང་།.………........ (257)
པཎ་ཆེན་ཤེས་རིན་པས་མཛད་པའི་རྟེན་གསུམ་བཞེངས་ཚུལ་དཔལ་འབྱོར་
རྒྱ་མཚོ་ལས་སྐུ་ཡི་ཕྱག་ཚད་ཀྱི་སྐབས་ཟུར་དུ་ཕྱུང་བ། .…... (302)
རྟེན་གསུམ་བཞུགས་གནས་དང་བཅས་པའི་སྒྲུབ་ཚུལ་དཔལ་
འབྱོར་རྒྱ་མཚོ།……………….
• • • • • • • • (317)



དཀར་ཆག
བཀའ་གདམས་ཐིག་ལེ་བཅུ་དྲུག་གི་དབང་གི་ལྷན་ཐབས།………. (400)
གསོ་དཔྱད་ཉེར་མཁོ་གཅེས་བསྡུས།……………………………. (405)



༄༅། །མ ཧཱ ལོ ཙ ས རྦ ཛྷ པྲ ཛྙཱ ར ཏྠ སུ བྷཾ དྷུ ཛ
ཅཔདཔྱབིམོལོབིཛཧཱར། །
ལོ་ཆེན་ཐམས་ཅད་མཁྱེན་པ་ཤེས་རབ་རིན་ཆེན་རྒྱལ་
མཚན་དཔལ་བཟང་བོའི་ཞབས་ཀྱི་རྣམ་
པར་ཐར་པ་བཞུགས་སོ། །
ན་མོ་མཉྫབཛཱ་ཡ། དཔལ་ལྡན་དགེ་ལེགས་གསེར་གྱི་གཞི་ལས་འཐོན།།
ཡོངས་རྫོགས་ཡོན་ཏན་སྐུ་བཞིའི་བང་རིམ་ཅན། །ཕྲིན་ལས་གཟི་འོད་ཕྱོགས་ཀྱི་
མཐའ་འཇལ་བ། །དཔལ་ལྡན་བླ་མ་ཐུབ་དབང་ལྷུན་པོར་འདུད། །གང་གི་དྲིན་
ལས་བདག་བློའི་ཆུ་འཛིན་ནི། །ཕྱི་ནང་གསུང་རབ་ཆུ་ཁུར་དཔལ་གྱི་འབྱོར།།
ལེགས་ བཤད་ དབྱར་ སྐྱེས་ གད་ མོས་ ས་ གསུམ་ འགེངས། །ཕན་བདེའི་ཆར་
འབེབས་འཇམ་དབྱངས་མཆོག་ཏུ་རྒྱལ། །རང་ཉིད་མཆོག་ཏུ་རློམ་པའི་ང་རོ་
ཡིས༑ ༑བདག་བསྟོད་གཞན་སྨོད་དམ་པའི་ཚུལ་མིན་ཡང་། །སྒྲོ་བསྐུར་མེད་པར་
རང་གི་ངང་ཚུལ་རྣམས། །འཁོར་དུ་སྒྲོགས་པ་སངས་རྒྱས་ཚུལ་ལུགས་ཡིན། ཁྱད་
པར་མཁས་ཤིང་གྲུབ་པ་ལྷུར་ལེན་པའི། །དད་ལྡན་སློབ་མ་མང་པོས་མགྲིན་
གཅིག་ཏུ། །གཞན་གྱིས་སྦྱར་ལ་སྒྲོ་འདོགས་སྐུར་འདེབས་དང་། །བསྟོད་མི་ཤེས་
ཀྱིས་བསྟོད་སོགས་སྐྱོན་འབྱུང་བས། །ཆོས་རྗེ་ཡབ་སྲས་གསུམ་པོའི་རྣམ་ཐར་
བཞིན༑ ༑ཆད་ལྷག་ནོར་བས་དབེན་ཞིང་སྦྱར་ལེགས་པར། །རང་གིས་ངང་ཚུལ་



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
རང་གིས་བརྗོད་དཀའ་ཡང་། །ནན་གྱིས་བསྐུལ་ངོར་ཅུང་ཟད་བརྗོད་པར་བྱ། དེ་
ཡང་སྔ་མོ་ནས་གུས་ལྡན་མང་པོས་གསོལ་བ་བཏབ་པའི་དོན་དུ་ནན་གྱིས་བསྐུལ་
བའི་ཚིགས་སུ་བཅད་པ་བཅུ་ལྷག་ཡོད་པ་འདི་ལ། སྐྱེ་བ་འདིའི་ཡོན་ཏན་དུ་སྣང་
བའི་སྐྱེ་བ་བླང་ཚུལ་ནས། བསྟན་པ་ལ་བྱ་བ་བྱས་ཚུལ་གྱི་བར་རགས་པ་ཚང་ཡོད་
པས༑ འདི་ཉིད་བཤད་བྱར་བྱས་ནས་བརྗོད་ན་བཟུང་སླ་བས་དེ་ལྟར་བཤད་པར་
བྱའོ། ། །
དེ་ཡང་ཡོན་ཏན་བཤད་པ་ལ་འཇུག ཡོན་ཏན་བཤད་པ་ལ་ཉེ་བར་
འགོད༑ ཡོན་ཏན་བཤད་པ་མཐར་ཕྱིན་པ་གསུམ་དུ་གནས་པའིའོ། །
དང་པོ་ནི། ：ཚིག་[ཚིགས]བཅད་དང་པོ་གཉིས་ཏེ། ཕུན་ཚོགས་
དཔལ་འབྱོར་ཀུན་གྱི་འབྱུང་གནས་ཆེ། ཞེས་སོགས་ནི། ནོར་བུ་རིན་པོ་ཆེ་གང་
ཞིག་ཀླུ་དབང་མང་པོ་བརྟེན་པས་ཕུན་ཚོགས་ཀུན་གྱི་འབྱུང་གནས་སུ་གྱུར་པའི་
རྒྱ་མཚོ་ཆེན་པོའི་གཟུགས་སུ་བཀོད་ནས་ཤིས་པར་བརྗོད་པའོ། ། །
ཤེས་རབ་ཤེས་བྱ་ཀུན་ལ་ཐོགས་མེད་འཇུགཅེས་པ། མཁན་པོས་རབ་
བྱུང་གི་ཚེ་རྒྱལ་བའི་མིང་ཡོངས་སུ་རྫོགས་པ་ཡོན་ཏན་དང་སྦྱར་ནས་བརྗོད་པ།
མཚན་སྤེལ་དུ་གྲགས་པ་སྟེ། ཟླ་བོ་བསོད་ནམས་རིན་ཆེན་ཞེས་པ་གཅིག་གིས་
ཟླས་དྲངས་ནས་ཡེ་ཤེས་རིན་ཆེན་ཟེར་རམ། ཡེ་ཤེས་དང་ཤེས་རབ་དོན་གཅིག་
པས་ཤེས་རབ་རིན་ཆེན་བྱས་ཀྱང་རུང་ཞིང་། མིང་གི་ཡི་གེ་མང་བ་ལ་ཡོན་ཏན་
མང་པོ་ཡོད་གསུངས་ནས། གདུང་བརྒྱུད་རྣམས་ལའང་མཚན་རིང་པོ་འདོགས་པ་
ཡིན་ལ། ཤེས་རབ་རིན་ཆེན་རྒྱལ་མཚན་དཔལ་བཟང་པོ་གྱིས་གསུངས་ནས་
བཏགས་པ་ཡིན་གྱི། མཁན་པོས་ཡེ་ཤེས་རྒྱལ་མཚན་ཙམ་ལས་མ་བཏགས་ཀྱང་།



ལོ་ཆེན་ཐམས་ཅད་མཁྱེན་པ་ཤེས་རབ་རིན་ཆེན་རྒྱལ་མཚན་དཔལ་བཟང་པོའི་ཞབས་ཀྱི་རྣམ་པར་ཐར་པ།
དཔལ་བཟང་པོ་རང་ཉིད་ཀྱིས་བསྣན་པ་ལྟ་བུའམ། མིང་ཤིན་ཏུ་རིང་པོ་དགོས་
ཞེས་ཞུས་ནས་བཏགས་པའི་ལོ་ཙཱ་བ་མཆོག་ལྡན་གྱི་མཚན་ལྟ་བུ་ཡིན་ནོ། །རིན་
ཐང་མེད་ཅེས་པ། ཐུགས་རྗེ་ཆེན་པོ་རིན་པོ་ཆེའི་གཟུགས་སུ་བྱས་ནས། རིན་ཐང་
ཚད་མེད་པའི་དོན་ཡིན་ནའང་། དགག་ཚིག་ལ་འཁྲིལ་ནས་རིན་ཐང་གཏན་མེད་
པ་ལྟ་བུའི་སྣང་བ་འཆར་ན། རིན་ཐང་གཞལ་མེད་ཐུགས་རྗེ་ཅན། །ཞེས་བརྗོད་
ནའང་རུང་ཞིང་། རིན་ཐང་གཞལ་དུ་མེད། །སོགས་བརྗོད་ན། ཤེས་ཤེས་ཞེས་
དང་༑ རིན་རིན་ཞེས་སོགས་ཟློས་འཁྲིད་ཀྱི་རྒྱན་ཉམས་པར་འགྱུར་བས་མི་བྱའོ།།
རྒྱལ་བའི་རིང་ལུགས་ནི། དེའི་བསྟན་པའམ། རྣམ་ཐར་གྱི་མིང་ངོ༌། །
གཉིས་པ་ལ། ཡོན་ཏན་གྱི་གཙོ་བོ་སྤྱིར་བསྟན། ཡོན་ཏན་གྱི་ཁྱད་
པར་སོ་སོར་བཤད་པའོ། །
དང་པོ་ནི། འདི་དང་གཏན་གྱི་སོགས་ཏེ། ཚེ་འདིའི་དལ་འབྱོར་གྱི་ལུས་
མཆོག་གང་ལ་：རགས་ [རག]ལས་པ་ཕ་མ་དང་། གཏན་གྱི་ཕན་བདེ་ཀུན་
གང་ལ་རག་ལས་པ་བླ་མ་སྟེ། དེ་དག་ལེགས་པར་དགྱེས་པའི་སླད་དུ། རང་གི་
འཕྲལ་གྱི་བདེ་བ་ཐམས་ཅད་དོར་ཞིང་བློས་བཏང་ནས་ཚེ་སྟོད་ལ་ཕ་མ་དང། ཚེ་
སྨད་ལ་བླ་མའི་བཞེད་དོན་ཐམས་ཅད་ནན་གྱིས་སྒྲུབ་པར་མཛད་པ་སྟེ་བྱ་བ་དེ་
འབའ་ཞིག་ལ་མི་ཚེ་བསྐྱལ་བས་ན་མཛད་པ་རྒྱུན་མི་འཆད་པའོ། །འདི་ནི་ཁོ་བོའི་
ཚེ་འདི་ལ་ལྡན་པའི་ཡོན་ཏན་གྱི་ནང་ནས་མཆོག་དང་གཙོ་བོ་ཡིན་ཏེ། སྤྱིར་རང་
དོན་དོར་ནས་གཞན་དོན་སྒྲུབ་པར་མཛད་པ་ནི། ཐེག་པ་ཆེན་པོའི་ལམ་གྱི་མཐར་
ཐུག དམན་པས་སྒྲུབ་མི་ནུས་པ་ཡིན་ལ། ཁྱད་པར་ཕ་མ་དང་བླ་མ་ལ་བྱ་བ་བྱེད་
པ་ནི། རྒྱལ་བས་འཇིག་རྟེན་ལུགས་ཀྱི་བསྟན་བཅོས་ནས། རྣལ་འབྱོར་ཆེན་པོའི་
-3-



མེག་བོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
རྒྱུད་ཀྱི་བར་དུ། ལན་གཅིག་མིན་པར་བསྔགས་པའི་ཕྱིར་ཏེ། རྒྱལ་བས་མདོ་སྡེ་
ནས་གསུང་པའི་དོན་། དཔལ་མགོན་ཀླུ་སྒྲུབ་ཀྱིས་བཤེས་སྤྲིང་དུ། གང་ལ་ཕ་དང་
མ་དག་མཆོད་བྱེད་པའི། །རིགས་དེ་ཚངས་བཅས་སློབ་དཔོན་བཅས་པའང་
ལགས༑ ༑དེ་དག་ལ་མཆོད་གྲགས་པར་འགྱུར་བ་དང་། །སླད་མ་ལ་ཡང་མཐོ་
རིས་འགྱུར་བ་ལགས་ཞེས་དང་། རིན་ཆེན་འཕྲེང་བར། ཕ་མ་སྲིད་ཞུ་ལྷུར་ལེན་
དང་༑ ༑རིགས་ཀྱི་གཙོ་ལ་རིམ་གྲོ་དང་། །ལོངས་སྤྱོད་ལེགས་སྤྱད་བཟོད་གཏོང་
དང་༑ ༑ཚིག་འཇམ་ཕྲ་མ་མེད་བདེན་པའི། །བརྟུལ་ཞུགས་ཚེ་ གཅིག་བྱས་པ་
དེས༑ ༑ལྷ་ཡི་དབང་པོ་ཉིད་ཐོབ་ནས། །ད་དུང་དུ་ཡང་ལྷ་དབང་བགྱིད། །ཞེས་
དང་༑ མཁས་མཆོག་དཔའ་བོས། ཀུན་རྫོབ་བྱང་ཆུབ་ཀྱི་སེམས་སྒོམ་པའི་མན་
ངག་པད་མ་སྤུངས་པ་ཞེས་བྱ་བར། ཕ་དང་མ་ལ་རབ་གུས་ཤིང་། །རྒན་ལ་རིམ་
གྲོ་བྱེད་པ་སོགས། །མི་ཡི་ཆོས་ལུགས་ལེགས་བསྲུང་བ། །འདི་ནི་ཡ་རབས་སྤྱོད་
པ་ཡིན། །ཞེས་སོགས་མང་དུ་གསུངས་ཤིང་། ཕ་མ་ལ་གནོད་པ་བྱས་པའི་འབྲས་
བུ་འཕྲལ་དུ་འབྱུང་བ་མཛའ་བོའི་བུ་མོའི་རྟོགས་བརྗོད་སོགས་རྒྱ་ཆེར་འབྱུང་མོད།
ཡི་གེ་མང་དུ་དོགས་པས་མི་སྤྲོའོ། །དེ་བཞིན་དུ་རྒྱུད་དུ་མ་ལས། མཆོད་པ་ཐམས་
བཅད་ཡོངས་སྤངས་ནས། །བླ་མ་མཆོད་པ་ཡང་དག་བརྩམས། །ཞེས་གསུངས་
པ་དང་། དཔལ་མགོན་ཀླུ་སྒྲུབ་ཀྱིས། རིམ་ལྔར་རྒྱས་པར་གསུངས་ཤིང་༑ ཆོས་
རྗེ་པས། ལྷ་དང་འབྱུང་པོ་ལ་སོགས་ཀྱི། །མཆོད་པ་ཐམས་ཅད་རྣམ་སྤངས་ནས།།
བླ་མ་མཆོད་པར་བྱའོ་ཞེས། །རབ་འབྱམས་ཞིང་ན་བཞུགས་པ་ཡི། །སངས་རྒྱས་
ཀུན་གྱིས་མཐུན་པར་གསུངས། །ཞེས་དང་། མགོན་པོ་གང་ལ་མཉེས་གྱུར་ན། །
གལ་ཏེ་བླ་ན་མེད་པ་ཡི། །བྱང་ཆུབ་ཐོབ་ཀྱང་དེ་དོར་ཏེ། །སྐྱེ་ཞིང་སྐྱེ་བ་ཐམས་
4



ལོ་ཆེན་ཐམས་ཅད་མཁྱེན་པ་ཤེས་རབ་རིན་ཆེན་རྒྱལ་མཚན་དཔལ་བཟང་པོའི་ཞབས་ཀྱི་རྣམ་པར་ཐར་པ།
ཅད་དུ། ཁྱོད་ཀྱི་འཕྲིན་ལས་སྒྲུབ་པར་ཤོག །ཅེས་པ་བྱིས་པ་ཉིད་ནས་ཐོས་ཤིང་།
：གཟུང་[བཟུང]ལ་ཡིད་དགའ་དུ་མ་བྱས་པའི་སྟེང་དུ། ཕྱིས་མདོ་རྒྱུད་བསྟན་
བཅོས་ མན་ ངག་ ཀུན་ཏུ། དོན་རྒྱ་ཆེར་གསུངས་ཤིང་། ཇོ་བོ་ཆེན་པོས་ཀྱང་།
འབྲོམ་ལ། ཚེ་སྟོད་ཀྱི་བྱ་བ་བྱས་ཚད་ལ། །སེ་བཙུན་སོགས་ཀྱིས་བླ་མ་ལ་གུས་པ་
དང་། བྲན་གཡོག་བྱས་པ་རྣམས་ལམ་དུ་སོང་ཞེས་པ་དང་། འབྲོམ་སྟོན་ཉིད་
ཀྱིས་ཀྱང་། ཡོན་ཏན་ཆེ་སྐྱེས་ཆུང་སྐྱེས་ཐམས་ཅད་བླ་མ་ལ་བརྟེན་ནས་སྐྱེ། སྐྱོན་
ཆེ་འགྲིབ་ཆུང་འགྲིབ་ཐམས་ཅད་བླ་མ་ལ་བརྟེན་ནས་འགྲིབ་ཅེས་པ་སོགས་ཡང་
དང་ཡང་དུ་གསུང་བ་ལ། ཉམས་ལེན་གྱི་གཙོ་བོར་བྱས་པའི་ཕྱིར་རོ། །དེ་ཡང་
ཕན་འདོགས་ཀྱི་ཞིང་ལ་བྱ་བ་བྱས་ཚུལ་ནི། འདི་ལྟར་ཕ་མ་རྣམས་དཔལ་ལྡན་ས་
སྐྱ་པའི་མི་ཡིན་པ། སྡེ་ཆུས་ཀྱི་ཤུགས་ཀྱིས་ཁྱི་མོ་དམག་ཆེན་དུ་གྲགས་པའི་དུས་
སུ༑ ཕག་གྲུ་པའི་འོག་ཏུ་ཤོར་ནས་ཡུན་རིང་མ་ལོན་པ་ན། བ་དོ་དཔོན་བརྒྱུད་
དཔོན་དྲུང་ཧོར་སོག་པ་ཞེས་བྱ་བས། རྫོང་གསར་བཀྲ་ཤིས་སྒང་བཟུང་། ཁོང་གི་
གཡོག་པོ་དྲག་ཐོག་ཉི་ཤུ་སྐོར་གྱིས། ཁོ་བོའི་ཕ་མའི་ས་མཁར་བཙན་རབ་ཡོད་
སར་༑ ལུང་པའི་མཚམས་འཛིན་དང་། ནས་རྒྱ་སོགས་བྱས་ནས་སྡད་པ་རྣམས།
དཔོན་ཞེན་དུ་བྱས་ནས། སྟག་ཚང་བ་དཔོན་སློབ་གསུམ་གའི་དམག་བོད་ནས་
བཙོན་དུ་འཛིན་པ་སོགས་བྱས། དེ་རྗེས་ས་ཆ་བློས་མ་ཐོང་ནས་ཡུལ་དུ་འབབ་
པའི་འཇིག་རྟེན་དུ། ཁོ་བོ་ལོ་བདུན་ལོན་པ་གཅིག་གིས། དཔོན་དྲུང་ཧོར་སོག་པོ་
ལ་ཕྱག་རྟེན་ཕུལ་ནས། ཕ་མ་སྡོད་བདེ་བར་བྱས༑ ལོ་བཅུ་བཞི་པ་ལ་ཐོབ་རྒྱལ་
དུ་སླེབས་ནས་ཡིག་མཁན་མཐིལ་མ་བྱས་ཤིང་། ལས་ཚན་ཡང་མང་པོའི་ཁུར་
：ཁུར་ [འཁུར]ཏེ། ནང་པ་དྲུང་གཞོན་པའི་ཐུགས་བཟུང་ནས་ཀུན་གྱི་སྨོན་
-5-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ཤིང་༑ ཕ་མ་ལ་ཕན་ལེགས་པར་བཏགས། ལོ་བཅུ་དགུ་ལོན་པའི་ཚེ། ལང་འགྲོ་
ཕུ་མདའ་མ་འཆམ་པའི་རྐྱེན་གྱིས་མདའ་བའི་མི་སྡེ་རྣམས་རྣམ་རྒྱལ་གླིང་པས་དོ་
དམ་བྱས་ནས་ཕུ་ལ་བསུས་པའི་དུས་སུ། ཁོ་བོ་ཡང་ཐོབ་རྒྱལ་ནས་བྲོས་ཐབས་
བྱས༑ རྣམ་གླིང་པའི་ཡིག་མཁན་དུ་ ཡོང་ལ་རེ་བའི་འབད་རྩོལ་ ཕ་མ་དང༌་།
དཔོན་སློབ་གཉིས་ཀས་བྱས་ནའང་ཁོ་བོ་སྔ་མོ་ནས་རབ་བྱུང་གཅིག་ཡོང་དུ་རེ་
བའི་ཐབས་འདུན་སྣ་ཚོགས་ཡོད་པའི་དབང་གིས། ཕ་མའི་ཚེ་འདིར་སྣང་གི་བློ་
དད་མ་བསྟན་པར་：འགྲོས་ [གྲོས]སྣ་ཚོགས་བྱས་ཏེ་རབ་ཏུ་བྱུང་། དེ་རྗེས་རྐྱང་
འདུལ་བ་ནས་ཕ་མ་ལ་ཟས་དང་གོས་ཀྱིས་བསྐྱང་བར་གསུང་པ་བཞིན་དུ་ཟླ་བ་
བདུན་བརྒྱད་རེ་ཙམ་སྦྲེལ་བ་ལན་འགའ་རེའི་བར་དུ། ཡི་གེ་བྲིས་པའི་གླ་རྔན་
གྱིས་ཕན་བཏགས། མདོར་ན་རབ་བྱུང་དང་སློབ་གཉེར་གྱི་ཕུན་ཚོགས་ཡལ་བར་
དོར་ནས་དྲིན་གང་ལོན་བྱས་ཤིང་། ཁྱད་པར་མདོ་ལས། ཕ་མ་གཉིས་ཕྲག་པ་ཡ་
རེ་ལ་བཀལ་ཏེ། སྟོང་གསུམ་བསྐོར་ཀྱང་དྲིན་མི་ལོན་གྱི། ཕ་མ་རབ་བྱུང་ལ་
བཀོད་ན་དྲིན་ལོན་པར་གསུངས་པ་ལྟར། གཉིས་ཀ་རབ་བྱུང་བྱས༑ ཁྲིམས་ལྡན་
བླ་མ་ལ་གུས་ཤིང་། ཞབས་ཏོག་དང་། དགེ་སྦྱོང་ལ་ལེགས་པར་སྦྱར། བླ་མ་ལ་
བྱ་བ་བྱས་ཚུལ་ནི། སྤྱིར་བླ་མ་གང་བསྟན་ཀུན་གྱི་ཐུགས་གང་ཟིན་གྱིས་རྩོལ་བ་
བྱས་པས། ཤིན་ཏུ་དགྱེས་པ་ཤ་སྟག་དུ་བཞུགས་མོད།།
ལས་འབྲེལ་ཁྱད་པར་ཅན་ཡོད་པའི་བླ་མའི་གཙོ་བོ་ནི། ཆོས་འཁོར་བ་
ཡབ་སྲས་ཡིན་པས། བླ་མ་གཞན་ལ་བཤད་སྦྱང་དུ་མ་ཕུལ་ནས་ཀྱང་འདི་པའི་
དགོངས་པ་བསྐངས་ཏེ། དང་པོར་ཆོས་སྒོར་ཞུགས་མ་ཐག་ནས་འཕྲལ་གྱི་ཉེར་
མཁོའི་ཕྱག་ཕྱི་སྤྱི་དང་། ཁྱད་པར་དུ་ཕྱག་དཔེ་བཞེངས་པ། འཕྲལ་གྱི་ཡིག་མཁན་



ལོ་ཆེན་ཐམས་ཅད་མཁྱེན་པ་ཤེས་རབ་རིན་ཆེན་རྒྱལ་མཚན་དཔལ་བཟང་པོའི་ཞབས་ཀྱི་རྣམ་པར་ཐར་པ།
སོགས་སློབ་གཉེར་དང་བཤད་ཉན་སོགས་ཡལ་བར་དོར་ཏེ། མཁན་པོ་འབྲོམ་
སྟོན་རིན་པོ་ཆེ་ལོ་བརྒྱད་ཀྱི་བར་དང་། སློབ་དཔོན་རིན་པོ་ཆེ་སེམས་དཔའ་ཆེན་
པོ་ལོ་བཅུ་དྲུག་གི་བར་དུ་མཉེས་པར་བྱས་སོ། ཁྱད་པར་དབུས་ཕྱོགས་སུ་སློབ་
གཉེར་ལ་འགྲོ་བའི་ལམ་ཁར་བྱམས་ཆེན་དུ། སེམས་དཔའ་ཆེན་པོ་གཞོན་ནུ་
རྒྱལ་མཆོག་པའི་གསུང་གིས། ད་ཁྱོད་དབུས་ལ་འབྱོན་མི་དགོས། སློབ་གཉེར་
ཞིབ་ཆ་ངེད་ཀྱིས་སློབ། བྱམས་ཆེན་གྱི་ཆོས་གྲྭ་འཆོས། ནས་ཁལ་བརྒྱད་ཅུ་རེ་ལ་
སོགས་པའི་གཞི་རྟེན་སྦྱོར་བས་ཅིས་ཀྱང་སྡོད། ཅེས་མཚན་ཕྱེད་ཀྱི་བར་དུ་བཀའ་
ནན་ཆེ་བར་བྱུང་ནའང་། མཁན་པོ་རིན་པོ་ཆེའི་ཞལ་རས་ཀྱི་དཀྱིལ་འཁོར་ཡིད་
ལ་བྲིས་པ་བཞིན་དུ་གྱུར་ཏེ། བཤད་སྦྱང་གི་ཞུ་འབུལ་སྒོ་དུ་མ་ནས་བྱས། གཏིང་
བླ་མ་ལ་རྩི་འཇོག་བྱེད་པའི་ཐུགས་མཐོང་འཁྲུངས་འདུག་ནའང་། འཕྲལ་བཀའ་
བཀྱོན་གྱི་རྣམ་པར་སྣང་བ་དུ་མ་འཁུར་དགོས་བྱུང་།
དེ་རྗེས་དབུས་སུ། འབྲས་སྤུངས་ཆོས་རྗེ་འཇམ་དབྱངས་བཀྲ་ཤིས་དཔལ་
ལྡན་པ་དང་སྣེའུ་རྫོང་པ་གསོལ་དཔོན་གྲགས་དབང་པ་དང༌། ཕག་གྲུ་དབོན་པོ་
བ་གཉིས་ཀ་སྟེ། ཡོན་མཆོད་ཀུན་གྱིས་ཆོས་དང་ཟང་ཟིང་གི་འབྱོར་པ་བླ་ན་མེད་
པས་བསྐྱངས། འབྲས་སྤུངས་སུ་ཕན་ཐོགས་སུ་རེ་བའི་ཞལ་བརྡ་དངོས་ཤུགས་དུ་
མ་ནས་ གནང་མཚམས། ཆོས་ རྗེ་ སེམས་ དཔའ་ཆེན་པོས། བྱང་ཆུབ་གླིང་ གི་
འཆད་ཉན་ལ་ཤོག་གསུང་པ་ཕེབས། སྤྱིར་གྲྭ་ཚང་ཆུང་ཆུང་གི་འཆད་ཉན་བྱེད་པ་
ཕངས་ཤིང་། དགོས་སློབ་ཆུང་དུ་མི་འོས། ཅེས་སོགས་ཀུན་གྱིས་རྒྱ་ཆེར་གླེང་ཞིང་
སློབ་དཔོན་འདུལ་མངོན་པ་རང་གིས་ཀྱང་། སློབ་ཆུང་གི་མིང་མི་འདོགས། ཕྱག་
འཚལ་མི་དགོས་གསུངས་པ་སོགས་མཛད་ཀྱང་། བླ་མ་དགྱེས་པའི་ཐབས་འབའ་



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ཞིག་ལ་བསམ་སྟེ། སློབ་ཆུང་གི་ཁུར་འཁྱེར། ཕྱག་འཕུལ། ཆོས་བར་སར་སླེབ་
འཕྲལ་དུ་ཆོས་ཞུས། གཞན་ཟེར་ཐམས་ཅད་ཁྱད་དུ་བསད་པས། བཤེས་གཉེན་
བསྟེན་ཚུལ་གཙོ་བོར་བྱེད་པ་འགའ་རེས་ལེགས་པར་བསྔགས་པའང་བྱུང་ཞིང་།
འཆད་ཉན་པའི་མིང་ཡང་ལོ་ངོ་བཅུར་བྱས། དེའི་བར་ལའང། ཆོས་རྗེ་བོ་དོང་
ཕྱོགས་ལས་རྣམ་རྒྱལ་གྱི་བཀས། ངེད་གར་འགྲོའི་ཟླ་ལ་འགྲོ། །དེ་ཉིད་འདུས་
པའི་བདག་པོ་འཆོལ་གསུང་བ་སོགས་ཀྱི་དགྱེས་པ་བསྐྱེད་པའི་བཀའ་ནན་ཆེར་
བྱུང་ཡང་། དང་པོའི་གྲྭ་ས་ལ་ཞེན་པ་དང་། གཙོ་བོ་བླ་མ་ཡབ་སྲས་ཀྱི་སྐུ་གསུང་
ཐུགས་ཀྱི་རྣམ་པ་ཡིད་ལ་ཤར་བ་ན། མགོན་པོ་གང་ལ་མཉེས་གྱུར་ན། །ཞེས་
སོགས་དྲན་ཞིང་། དཔལ་ལྡན་སྟེང་གི་ཆོས་རྗེ་རྒྱ་སྟོན་ཤཱཀྱ་བཟང་པོ་བ་དང་། ཞི་
ལུ་བའི་མཁས་པ་ཆེན་པོ་རིན་ཆེན་བསོད་ནམས་འཕེལ་གྱིས་ཀྱང་། ཆོས་འཁོར་
སྒང་དུ་ཕན་མི་ཐོགས་ན། ཤི་བ་དང་ཁྱད་མེད། ཅེས་སོགས་གསུང་པ་རྣམས་དྲན་
ནས་བཤད་སྦྱང་ནར་མར་ཞུས། རེ་ཤིག་བོ་དོང་སོགས་སུ་གང་སླེབ་བྱེད་པའི་
ཁས་ལེན་གྱི་ཞུ་འཕེན་ཡོད་མཚམས། གདན་སར་སླེབ་པ་གསན་ནས། བཀའ་
ལུང་ནར་མ་ལས་གྲོལ་ཞིང་། དགྱེས་ཚོར་དང་བསླབ་བྱའི་བཀའ་ཤོག་ཕེབས་སོ།།
དེ་བཞིན་དུ་དབུས་ནས་འཇམ་དབྱངས་ཆོས་རྗེ་དང་། མཁས་མཆོག་ཡོན་ཏན་རྒྱ་
མཚོས་ཀྱང་དགྱེས་པ་བསྐྱེད་པའི་བཀའ་ཤོག་རྟེན་བཅས་ཕེབས་ཤིང་། རྒྱ་སྟོན་
རིན་པོ་ཆེས་ནི། དེ་མ་ཐག་ཏུ་དགོན་པར་ཤོག་གསུང་ནས། བསུ་བ་དང༌། ཁྲི་
མཐོན་པོ་ལ་འཇོག་པ་དང་། བཞུགས་གདན་ཁྱད་པར་ཅན་གྱི་གནང་སྦྱིན་དང་
བཅས་པ་མཛད། མཁྱེན་རབ་དབང་ཕྱུག་གྲགས་པ་བཟང་པོས་ནི། ཁོ་བོ་གདན་
སར་སླེབས་འཕྲལ་ནས། ནང་རྟེན་བྱམས་མགོན་བཞེངས་པའི་རྩོལ་བ་བྱས་
-8-



ལོ་ཆེན་ཐམས་ཅད་མཁྱེན་པ་ཤེས་རབ་རིན་ཆེན་རྒྱལ་མཚན་དཔལ་བཟང་པོའི་ཞབས་ཀྱི་རྣམ་པར་ཐར་པ།
མཚམས༑ བཀའ་ཤོག་ གསེར་ཞོ་ ཉི་ཤུ་ལྷག་པའི་གནང་སྦྱིན། བསླབ་བྱ་དང་
བཅས་པ་ཕེབས་ཤིང་། བདེ་བར་གཤེགས་གཤེགས་ཀྱི་བར་དུ་ཤིན་ཏུ་དགྱེས་
པར་མཛད་དོ། །ཨེ་མ་སངས་རྒྱས་ལ་ཡང་ཞིང་ཁམས་ཡོད། །བླ་མ་སོ་སོའི་
བཞེད་པ་ཅིག་ཆར་དུ། །བསྒྲུབ་པའི་རྫུ་འཕྲུལ་བདག་གིས་མ་ཐོབ་པས། །ཤིན་ཏུ་
དཀའ་བའི་ལས་འགའ་བྱུང་ན་ཡང་། །རྩ་བའི་མཁན་སློབ་གཙོ་བོར་བཟུང་ནས་
ནི༑ ༑བཀའ་དྲིན་བསམ་པའི་ཁུར་ཆེན་ལྷུར་བླངས་པས། །དགོངས་པ་གཞན་དུ་
ཕྱོགས་པ་དུ་མས་ཀྱང་། །ཤིན་ཏུ་དགྱེས་པའི་བསྔགས་པ་ཐོབ་པར་གྱུར། །གདན་
སར་སླེབས་ནས་ཀྱང་། རྩོད་དུས་ཀྱི་དབང་གིས་སྦྱིན་བདག་དང་གྲྭ་སར་གཏོགས་
པ་འགའ་རེའི་རྒྱུད་ནག་ཕྱོགས་པས་བསྒྱུར་ནས་བར་ཆད་དང་། ཐོ་འཚམ་པའི་
རྣམ་པ་དུ་མ་ལོ་ཤས་ཀྱི་བར་དུ་བྱུང་བ་ལའང་། གཙོ་བོར་བཟོད་པའི་ཕུབ་བཟུང་།
བྱམས་ པའི་ མཚོན་ འཕྱར། སྙིང་ རྗེའི་ གཞུ་བདུང་། ཐབས་མཁས་ ཀྱིས་ མདའ་
ཕྱོགས་མེད་དུ་འཕངས་ཤིང་། ཁྱད་པར་རང་བདེ་དོར་ནས། བླ་མའི་བཞེད་དོན་
：བསྒྲུབ་ [བསྒྲུབས]པས་བླ་མ་དམ་པ་རྣམས་ཀྱི་ཐུགས་རྗེ་དང་། བྱིན་རླབས་
ཀྱི་དཔུང་ཚོགས་ཡན་ལག་བཞིའི་མཐུ་དང་། ནུས་པས། མི་མཐུན་ཕྱོགས་པའི་
གཡུལ་ལས་རྣམ་པར་རྒྱལ་ཏེ། ཆོས་ཀྱི་རྒྱལ་སྲིད་དུས་སྐབས་ལ་ལྟོས་པའི་ཡར་
འཕེལ་དུ་གྱུར་ཏོ། །
གཉིས་པ་ལ། དལ་འབྱོར་གྱི་སྐྱེ་བ་བླང་ཚུལ། ཚེ་འདི་ཡི་ཕུན་ཚོགས་ཡལ་
བར་དོར་ཚུལ། དགེ་བའི་བཤེས་གཉེན་མཉེས་པར་བྱས་ཚུལ། གཞུང་ལུགས་
ཀུན་ལ་ལེགས་པར་སྦྱངས་ཚུལ། རྒྱལ་བའི་བསྟན་པ་ལ་བྱ་བ་བྱས་ཚུལ་ལོ། །
དང་པོ་ལ། རྒྱུ་ནི། དགེ་ལེགས་ལེགས་སྤྱད་རིང་ནས་གོམས་པའི་མཐུས།།
-9-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ཞེས་པས་ཏེ། འདི་ནི་སྤྱིར་མངོན་མཐོ་ལྷ་མིའི་ལུས་དང་། ཁྱད་པར་དལ་འབྱོར་
ཚང་བའི་ལུས་ནི། ཚེ་རབས་སྔ་མ་རྣམས་སུ། ཚུལ་ཁྲིམས་རྣམ་དག་བསྲུངས་པ་
ལ་སོགས་པའི་དགེ་བ་མང་པོས་：བསྒྲུབ་ [སྒྲུབ]དགོས་པར་ལུང་རྣམ་དག་
ལས༑ རྒྱ་ཆེར་གསུངས་པ་རྒྱུ་མཚན་དུ་བྱས་ཀྱི་སྔ་མའི་ཚེ་རབས་འདི་ལ་འདི་དང་
འདི་བྱས་སོགས་ཀྱི་སྔོན་གནས་རྗེས་སུ་དྲན་པའང་མེད་ལ། བྱིས་པའི་དུས་སུ་
སྐྱེས་སྟོབས་སམ། ལས་བཟང་པོའི་ནུས་པས་སྐྱེ་བ་སྔ་མའི་བག་ཆགས་གཏམ་དུ་
སྨྲས་པ་སོགས་ཀྱང་ཡོད་པར་མ་གྲགས་སོ། །དུས་ཕྱིས་ལམ་འབྲས་ཀྱི་ཆོས་སྐོར་
ཕལ་ཆེར་ཆོས་རྗེ་ལོ་ཆེན་ནས་བརྒྱུད་དེ་ཆོས་རྗེ་སེམས་དཔའ་ཆེན་པོའི་དྲུང་དུ་
ཐོབ་ཀྱང་། ཆགས་མེད་དང་། འཕྲུལ་འཁོར་ གྱི་ ཕྱག་ལེན་སོགས་ཞིབ་པ་མི་
བཞུགས་པར་སྣང་བས། བཅོམ་ལྡན་ཆེན་པོ་གྲགས་པ་འཕེལ་བ། བྱིས་པའི་དུས་
ནས་ཀྱི་བླ་མའང་ཡིན། ཐུགས་རྗེས་ཀྱང་ཤིན་ཏུ་འཛིན་པར་ཡོད་ཅིང་། བླ་མེད་
ཀྱི་དབང་བསྐུར་ཡང་། མང་དུ་ཞུ་འཕྲོ་ཡིན་པ་ལ། ལམ་འབྲས་རྒྱ་ཆེར་བཞུགས་
ཤིང་། འཕྲིན་ལས་ཀྱང་ཤིན་ཏུ་ཆེ་བའི་དྲུང་དུ། བསྐྱར་ནས་ཞུ་ཁར། རྨི་ལམ་དུ་
མི་དཀར་པོ་གཅིག་：བརྔས་[སྔས]མགོར་བྱུང་ནས། ཁྱེད་ཤར་པ་ཡེ་ཤེས་རྒྱལ་
མཚན་པའི་སྐྱེ་བ་ཡིན། འོག་དོང་ན་ཡོད་པའི་ལམ་འབྲས་ཀྱི་དཔེ་ཆ་རྣམས་མ་
བཏོན་ན། རུལ་འགྲོ་བར་འདུག་གོ་ཟེར་བ་ཅིག་བྱུང་། ཤར་པ་ནི། ཆོས་རྗེ་ངོར་
པ་ཀུན་དགའ་བཟང་པོའི་རྩ་བའི་བླ་མ། ཆོས་འཇིག་རྟེན་གྱི་བཀའ་དྲིན་ཤིན་ཏུ་
ཆེ་བ་ཞིག་དུ་སྣང་ཞིང་། རྗེ་བཙུན་རེད་མདའ་བས། དུས་འཁོར་བཀག་པའི་ཚེ།
ལན་ཐེབས་ཤོས་སུ་བྱེད་པ་ཞིག་ཡིན་པར་སྣང་ནའང་། ཀུན་རིག་སོགས་ཀྱི་ཡིག་
ཆ་འདྲ་བྱས་འདུག་པ་ནི། ཁོ་བོའི་རྣམ་ཤེས་ཀྱི་རྒྱུན་དུ་མངོན་པ་ཡེ་མི་སྣང་ངོ༌། །
-10-



ལོ་ཆེན་ཐམས་ཅད་མཁྱེན་པ་ཤེས་རབ་རིན་ཆེན་རྒྱལ་མཚན་དཔལ་བཟང་པོའི་ཞབས་ཀྱི་རྣམ་པར་ཐར་པ།
སྤྱིར་གསུང་རབ་ལ་ཐོས་པ་མང་དུ་བསགས་པ་ཞིག་གི་རིགས་རྒྱུན་ཡིན་པར་ནི་
རིགས་པས་གྲུབ་ཅིང་། གྲུབ་མཐའ་འཇོག་ལུགས་སོགས་ཀྱི་བློ་རིག་དང་སྦྱར་ན།
པ་ཚབ་ལོ་ཙཱ་བ་ཉི་མ་གྲགས་ཀྱི་བུ་བཞིའི་ནང་ཚན། རྨ་བྱ་སྦྱང་བརྩོན་དང་།
འཇམ་གསར་ཤེས་རབ་འོད་ཟེར་དང་། བློ་རིག་མཐུན་པར་སྣང་ངོ། ཁ་ཅིག་ཆོས་
རྗེ་ལོ་ཆེན་ཡབ་སྲས། ཇོ་བོ་ཡབ་སྲས་སུ་གྲགས་ཤིང་གྲུབ་ལ། བཅོམ་ལྡན་ཆེན་
པོ་ཁུ་སྟོན་དུ་གྲགས་པ་དང་སྦྱར་ཞིང་། ཁྱད་པར་བཀའ་གདམས་གླེགས་བམ་གྱི།
མ་འོངས་ལུང་བསྟན་གྱི། པུ་ཏོ་བ་ལུང་བསྟན་ལས། ལུས་བསྐྱེད་：པའི་ [ཡི]ཕ་
མ་ དང་
། །སེམས་བསྐྱེད་ པ་ ཡི་བླ་མ་དག །མཚུངས་པར་ རབ་ཏུ་བསྒྲུབ་བྱེད་
པ༑ ༑ཞེས་སོགས་དང་
། འདི་དང་གཏན་གྱི་ལུས་མཆོག་ཀུན། །ཞེས་སོགས་དོན་
གཅིག་ཏུ་སྣང་བས། པུ་ཏོ་བའི་རིགས་རྒྱུན་ཡིན་ཞེས་ཟེར་མཁན་ཡོད་པ་འདྲ་
ནའང་། དེ་ དག་ རིགས་ གསུམ་མགོན་པོའི་རྣམ་འཕྲུལ་དུ། ཡང་ཡང་གསུངས་
པས༑ འོང་དོན་མི་སྣང་མོད་ཀྱི། སྤྱིར་ཇོ་བོ་ཡབ་སྲས་ཀྱིས་ལེགས་པར་བསྐྱངས་
ཤིང་རྗེས་སུ་བཟུང་བ་ཞིག་ཏུ་གྲུབ་ལ། ཁྱད་པར་སྐད་གཉིས་ཀྱི་བག་ཆགས་དང་།
བོད་ཀྱི་ཆོས་རྒྱལ་ལ་ཤིན་ཏུ་མོས་ཚུལ་སོགས་དང་སྦྱར་ན། ནག་ཚོའི་སློབ་དཔོན་
རྒྱ་བརྩོན་སེང་ཙམ་ལ་ནི་འགལ་བའང་མེད་དམ་སྙམ་སྟེ། ལེགས་སྤྱད་རིང་ནས་
གོམས་པ་ཙམ་དུ་ལེགས་པར་གྲུབ་བོ། །ལུས་ཀྱི་ངོ་བོ་ནི། དལ་འབྱོར་བཅུ་ཡི་
རྟེན་བཟང་ལེགས་པར་ཐོབ། །ཅེས་པ་སྟེ། དལ་བ་བརྒྱད་དང་འབྱོར་པ་བཅུའི་
ངོས་འཛིན་གཞན་དུ་མང་པོ་བཤད་པ་རྣམས་མ་ཚང་བ་མེད་པར་ལྡན་པའོ། །
དེ་ ཡང་ ཡུལ་ ཕྱོགས་ ནི། གཙང་ གཡས་ རུའི་ སྨད། ཆོས་ རྗེ་ ལོ་ཆེན་
སྐྱབས་མཆོག་ཡབ་སྲས་གཉིས། བཅོམ་ལྡན་ཆེན་པོ་རྣམས་འཁྲུངས་ཡུལ་དང་
-11-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ཤིན་ཏུ་ཉེ་བ། ལང་ འགྲོ་ ཁང་དམར་ཞེས་ བྱ་བ་ཡུལ་གྱི་དགེ་བཅུ་ཚང་བའོ།།
རིགས་ནི། བོད་ན་བྲམ་ཟེའི་རིགས་སུ་གྲགས་པ་མེད་པས། གཞན་གསུམ་གྱི་
ནང་ནས་རྗེ་རིགས། རུས་ནི། ལྷ་ས་དན་འབག་ཏུ་སྔགས་པ་གཅིག་གི་བུ་མོས་ལྷ་
ཁང་དུ་མར་མེ་སྤོར་དུ་ཕྱིན་པ་ན། ཁྲོ་བོ་ཤིན་ཏུ་སྣ་རིང་བ་ཞིག་གིས་སྤྱད་པ་ལས།
ཁྱེའུ་སྣ་བོ་ཆེ་ཁྲོ་བོའི་ཆ་བྱད་ཅན་ལག་ན་ཁྲག་ལོང་བཟུང་བ་ཞིག་བྱུང་བ་ཚོགས་
བདག་གི་བུར་གྲགས་པའི་བུ་བརྒྱུད། མི་རབས་འགའ་ན་ས་སྐྱ་པ་དང་། སྟོད་
ཧོར་འཐབ་པའི་ཚེ་དཔའ་བོ་བྱས་པ། ནག་པོ་བདུད་འདུལ་སྐད་པ་ཞིག་ལ།
དཔའ་རྟགས་སུ་གཙང་གི་བོད་འབྲོག་གང་བཟང་བར་རེ་འདོམས་ཤིག ཅེས་
གནང་བ་ན་ལུང་ཕྲན་ཁ་ལྷོར་སྟན་པ་ལ་ལང་འགྲོ་དང་། བྱང་སྟན་ལ་ལྷན་བཟང་
ཟེར་བ་བྱུང་ནས་བརྟག་པས། ལང་འགྲོ་བཟང་བར་མཐོང་ཞིང་། འབྲོག་སྦྲ་བོར་
ཁྱུང་གསུམ་དུ་གྲགས་པ་ལས་བོ་རེ་འདོམས་ཏེ། ས་མཁར་མི་སྡེ་བསྐུལ་ནས་
བརྩིགས་ཏེ་གནང་བ་ལ། ཤིན་ཏུ་བརྩོན་པས། ཧོར་དམག་གིས་སྟག་ཚང་དང་
འཁྲུགས་ནས་ཕབ་པའོ། །མི་རྒན་བོད་འབྲོག་ལ་དབྱར་ས་དགུན་ས་བྱེད་པ་
སོགས་ཀྱི་ཆབ་སྲིད་འཚམས་ཤིང་འབྱོར་པས་བརྒྱན་པའི་མི་བརྒྱུད་དྲུག་བདུན་གྱི་
བར་དུ། དཔལ་ལྡན་ས་སྐྱ་པས་ལེགས་པར་བསྐྱངས་པའོ། །དེ་ཡང་ཁོ་བོའི་མེས་
པོ་ཁང་དམར་བ་དཔོན་བསོད་ནམས་རྒྱལ་པོ་ནི། དབང་རྣམ་སྲས་རྒྱལ་མཚན་
པའི་ཡིག་དཔོན་བྱས། རྗེ་བཙུན་འཇམ་དབྱངས་ལ་ལྷག་པའི་ལྷར་བཟུང་ནས།
གསོལ་བ་རྒྱུན་ཏུ་འདེབས། ཚིགས་བཅད་རྩོམ་པ་ ལ་ ཐོགས་པ་མེད། འདིས་
མཛད་པའི་འཇམ་དབྱངས་ཀྱི་བསྟོད་པ་སྨོན་ལམ་དང་སྡེ་བྱུས་ཀྱི་འཆགས་འཇིག་
བྱུང་ཚུལ་སོགས་ཚིགས་བཅད་དུ་བྱས་པ་དང་། རང་གི་རུས་རྒྱུད་ལའང་། རོ་གྲིབ་
-12-



ལོ་ཆེན་ཐམས་ཅད་མཁྱེན་པ་ཤེས་རབ་རིན་ཆེན་རྒྱལ་མཚན་དཔལ་བཟང་པོའི་ཞབས་ཀྱི་རྣམ་པར་ཐར་པ།
དམར་གྲིབ་བྱེད་ཁ་ལ་སོགས་ཀྱིས། །མི་ཚུགས་སྔགས་འཆང་གནོད་སྦྱིན་རིགས་
ཕྱིར་རོ། །ཞེས་སོགས་མང་དུ་མཐོང་ནའང། ཕྱིས་ཡི་གེ་རྣམས་བརླག་ནས་མ་རྙེད་
དོ༑ ༑དེ་ལ་བུ་དཔོན་དོན་གྲུབ་རྒྱལ་པོ་དང་། དཔོན་ཡིག་དཔལ་འབྱོར་བཟང་པོ་
གཉིས་བྱུང་བ་ཁོ་བོ་ནི། དེ་གཉིས་ཁྱིམ་སོ་སོར་མ་གྱེས་གོང་དུ། ཤ་རུ་བླ་མ་
མགོན་པོ་རྒྱལ་མཚན་ཞེས་བྱ་བ་ལ་ལུང་པ་འདིའི་ཤི་དགེ་གསོན་ལས་མཐའ་དག་
བྱེད་པ་བུ་སློབ་མང་རགས་དང་བཅས་པ་ཞིག་གི་བུ་མོ་ལྔ་ཚར་ལྷ་མོ་སྐྱབས་ཞེས་
བྱ་བ། བུད་མེད་ཀྱི་ཡོན་ཏན་དུ་མ་དང་ལྡན་པ་ཞིག་ཁྱིམ་ཐབས་སུ་བླངས་པ་ལས་
སྐྱེས་སོ། །དུས་ནི། བསྟན་རྩིས་ཡོངས་གྲགས་ལྟར་ན་རྒྱལ་བ་མྱ་ངན་ལས་འདས་
ནས་ལོ་གསུམ་སྟོང་ལྔ་བརྒྱ་དང་སུམ་ཅུ། དུས་འཁོར་ལུགས་ཀྱི་རྩིས་ལུགས་
འཐད་ལྡན་ལྟར་ན། གཉིས་སྟོང་གཉིས་བརྒྱ་གྱ་གཅིག་འདས་པ་ས་སྐྱོང་ཞེས་བྱ་
བ༑ ཤིང་མོ་བྱའི་ཧོར་ཟླ་བཞི་པ་ས་ག་ཟླ་བའི་ཚེས་གསུམ། སྐར་མ་སྨིན་དྲུག་ལ་
སྐྱེས་སོ་ཞེས་མ་ལས་ཐོས་སོ། །གཟའ་སྦྱོར་སོགས་ཀྱང་། འདོད་ན་བརྩིས་པས་
གསལ་མོད་སྣང་ཆུང་ངོ༌། །ཕ་སྐུ་མཆེད་གཉིས་ཀྱང་། བླ་མ་དང་དཀོན་མཆོག་ལ་
དད་པ་དང་། དཔོན་ས་ལ་གུས་པ་དང་། འཁོར་འབངས་གཉེན་འདུན་ལ་བྱམས་
པ་དང་། ཤེས་རབ་ཆེ་ཞིང་། ཁྱད་པར་ཕྱི་མ་ནི། སྐྱ་སྒོམ་གྱི་ཚུལ་དུ། རྗེ་བཙུན་
འཇམ་དབྱངས་སོགས་ཀྱི་བསྒོམ་བཟླས་ལ་ཤིན་ཏུ་བརྩོན་ལ། རྒྱ་བོད་ཀྱི་རྒྱལ་
རབས་དང་བསྟན་རྩིས་སོགས་ཀྱི་ཡིག་ཚང་ལ་ཤིན་ཏུ་འདྲིས་པས། འདིས་སྦྱར་
བའི་ཡིག་ཚང་རྒྱས་འབྲིང་བསྡུས་པ་སོགས་མང་ངོ༌། །སྔ་མ་ནི། ཆོས་རྗེ་སེམས་
དཔའ་ཆེན་པོས་མཁན་པོ་དང་༑ རྒྱ་སྟོན་ཤཱཀྱ་བཟང་པོས་སློབ་དཔོན་མཛད་དེ་
རབ་ཏུ་བྱུང༌། དགེ་སྦྱོང་ཤཱཀྱ་འོད་ཟེར་དུ་བཏགས། དགོན་པ་ལ་ཞེན་ཆེ་ཞིང་བླ་མ་
-13-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ལ་མཆོག་ཏུ་མོས་སོ། །མ་རྒན་ནི། ཁོ་བོ་ཉིད་ཀྱིས་མཁན་པོ་དང་། འུག་ཚང་རིན་
པོ་ཆེ་ཚུལ་ཁྲིམས་དཔལ་བཟང་པོས་སློབ་དཔོན་མཛད་དེ། དགེ་ཚུལ་མ་གཙང་མ་
བྱས༑ ཤེས་རབ་བཟང་མོ་ཞེས་བཏགས། དད་གུས་དགེ་སྦྱོར་ལ་བརྩོན་པའི་ངང་
ནས་འདས། གསུམ་ཀ་ལ་གྲོངས་རྟགས་སོགས་ཀྱང་ཤིན་ཏུ་ངོ་མཚར་བ་མང་པོ་
བྱུང་སྟེ་མ་བརྗོད་དོ། །
གཉིས་པ་ནི། མི་རྟག་རྟག་འཛིན་སོགས་ཏེ། བཙས་ནས་ལོ་གསུམ་པ་
ལ༑ ལོ་ཆེན་ཆོས་ཀྱི་རྒྱལ་པོ་སྐྱབས་མཆོག་དཔལ་བཟང་པོའི་དྲུང་དུ་སྐྱབས་
གསུམ་ འཛིན་ པའི་ དགེ་ བ སྙེན་ ཞུས། མིང་ དཀོན་མཆོག་སྐྱབས་སུ་བཏགས་
འདུག་ནའང་གསལ་བར་མ་དྲན། ཅུང་ཟད་དྲན་པའི་ཚེ། ལོ་ཆེན་འདིས་གསོལ་
རས་ཞིག་ཀྱང་གནང་། ཁྱོད་ཁང་དམར་བའི་བུ་དེ་ཡིན་ནམ་གསུང་། ཡིན་ལགས་
ཞུས་པས། བཙུན་པ་ཨེ་བྱེད་གསུང་། བྱེད་ལགས་ཞུས་པས། ཕྱག་མགོ་ཐོག་དུ་
བཞག་ནས་བཙུན་པ་ཅིས་ཀྱང་གྱིས་ཨང་གསུངས། ལོ་ལྔ་པ་ཙམ་ལ་མས་སྒྲོལ་མ་
ཁས་སློབ་བྱས་པ་ཚེགས་ཆུང་ངུས་ཟིན་ཞེས་ཐོས་སོ། །ནང་གཅིག་ཕས་ཀ་ཁ་སློབ་
པ་ཚ་གོང་དུ་འདོགས་དང་བཅས་པ་བློ་ལ་ཟིན་ནས་དགོང་མོ་ས་ལ་བྲིས་ཤིང་
མཚན་མོ་ཕ་རྒན་གྱི་རྩིབ་མ་ལ་མཛུབ་རིས་བྱས་པ་གསལ་བར་དྲན། ལོ་བདུན་པ་
ལ་ཡི་གེ་བསླབས། ཟླ་གཅིག་ལ་ལེགས་པར་ལོབས། དེ་མཚམས་སློབ་དཔོན་
ཐག་རིང་རབ་ཏུ་འབྱོན་དགོས་པའི་རྐྱེན་བྱུང་ནས། ཡིག་ཕྲུག་བཅོ་ལྔ་སྐོར་ཡོད་པ་
འགྱེས་པར་ཆས་པ་ན། སློབ་དཔོན་གྱིས་བདག་ལ་ཡིག་ཕྲུག་སྡད་པ་རྣམས་ཀྱི་
འཁྲིད་གྲོགས་གྱིས་གསུང་ནས་མ་གྱེས་པར་སོ་ནམ་རན་རན་དུ་བསྐྱངས་པས་
ཀུན་གྱིས་མཚར་དུ་འཛིན་པ་བྱུང་། ལོ་བརྒྱད་དགུའི་སྐོར་དུ་སྤུན་ཟླ་དང་ཁྱིམ་
-14-



ལོ་ཆེན་ཐམས་ཅད་མཁྱེན་པ་ཤེས་རབ་རིན་ཆེན་རྒྱལ་མཚན་དཔལ་བཟང་པོའི་ཞབས་ཀྱི་རྣམ་པར་ཐར་པ། །
མཚེས་ཀྱི་བྱིས་པ་འགའ་ལ་ཁས་སློབ་བྱས་ནས་འཇམ་དཔལ་མཚན་བརྗོད་ལ་
སོགས་པ་མང་པོ་རྣམས། ལྷ་སྤར་སོགས་ཀྱི་རྟེན་གྱི་དྲུང་དུ། མར་མེ་ལྷ་བཤོས་
སོགས་ཀྱི་མཆོད་པ་གང་འབྱོར་བཤམས་ནས། མཚན་ཕྱེད་ཀྱི་བར་དུ་ཁ་ཏོན་དུ་
བྱས་པས་རྨི་ལམ་དུ་རྒྱ་ནག་རི་བོ་རྩེ་ལྔ་མཐོང་ཞིང་འཛེགས་པ་སོགས་ཀྱི་མཚན་
མ་འགའ་རེ་དང་། ཆོས་རྒྱལ་མ་ཙམ་གྱི་བསྟོད་པ་སྨོན་ལམ་རྣམས་ཚར་རེ་བྲིས་
ཟིན་མ་ཐག་ཏུ་བློ་ལ་ཟིན་པ་དང་
། ལོ་རྒྱུས་འབྲིང་པོ་རེ་ཙམ་གདངས་མར་འདོན་
པ་ཐོས་མ་ཐག་ཏུ་ཟིན་པ་སོགས་དང་། རྨི་ལམ་དུ་ཉི་མ་ཤར་མཚམས་སུ། དུང་
དཀར་དགུ་བཏུད་ནས་བུས་པ་སོགས་ཀྱི་རྨི་ལམ་འབྱུང་བ་སོགས་དང་། རྒྱལ་
སྲས་ཐོགས་མེད་ཀྱི་རྣམ་ཐར་ཀློག་པ་ལ་མིག་མཆི་མས་གང་སྟེ། ཀློག་འཕྲོ་འཇོག་
དགོས་པ་སོགས་ཀྱི་དད་པ་དང་། ངེས་བྱུང་འཕེལ་བའི་ངང་ནས་རྒྱ་སྟོན་རིན་པོ་
ཆེ་དང་། བཅོམ་ལྡན་ཆེན་པོ་སོགས་ལ་དབང་དང་ལུང་འགའ་རེའང་ཞུས། ཆོས་
འཁོར་དུ་ཡི་གེ་འབྲི་བ་སོགས་ཀྱི་ངང་ནས་བཙུན་པ་གཅིག་འགྲུབ་ལ་ཁད་ཀྱི་དུས་
སུ༑ ལས་ཀྱི་ནུས་པས་ཐོབ་རྒྱལ་དུ་ཡིག་མཁན་ལ་འབོད་མི་བསྟུད་མར་བྱུང་ནས་
ལོ་བརྒྱད་ལྷག་གི་བར་དུ། ཧོར་འདྲར་གྲགས་པའི་སྤྱོད་པ་སྣ་ཚོགས་དབང་མེད་
དུ་བྱེད་དགོས་བྱུང་བའི་ཚེ་ཡང་། འཇམ་དབྱངས་ཀྱིས་དམ་བཅས་པའི་གཟུངས་
རིང་སྟོང་ཕྲག་རེ་དང་
། མཚན་བརྗོད་གང་འགྲུབ། སྒྲོལ་མ། རྣམ་རྒྱལ་ཉི་ཤུ་རྩ་རེ་
སོགས་ཆག་མེད་བྱེད་ལོ་བྱས་ཀྱང་། ཟས་དང་སྤྱོད་ལམ་དང་གྲོགས་ཀྱི་གྲིབ་ཀྱིས་
ཤེས་རབ་འཕྲལ་དུ་འགྲིབ་པ་སོགས་ཆོས་དང་མ་མཐུན་པའི་སྐྱོན་མང་དུ་བྱུང་
ཡང་༑ ཡི་གེ་དང་རྩིས་དང་རྡོ་དང་：འཆོངས་ [མཆོངས]ལ་སོགས་པའི་ལུས་ཀྱི་
ཡོན་ཏན་དུ་མ་དང་ལྡན་པས། མཐོང་ཐོས་ཀུན་གྱིས་སྙན་པ་བརྗོད་པ་དང་། ཁྱད་
-15-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
པར་རིན་སྤུངས་སུ་ཕྱིན་པས་ནང་སོ་ནོར་བཟང་པ་སྐུ་མཆེད་དང་ན་མཉམ་པའི་
སྟོབས་ཀྱིས། ཤིན་ཏུ་དགྱེས་ཏེ། ཕྱག་ཕྱིར་སྡོད་དགོས་ཞེས་ནན་གྱིས་གསུང་པ་
དང་༑ དགོས་ཀྱི་དཔོན་པོས་ཀྱང་
། གཞིས་དང་གཞི་བ་སྦྲག་ནས་སྟེར་བ་སོགས་
དུས་སྐབས་ལ་ལྟོས་པའི་ཕུན་ཚོགས་སུ་སྣང་བ་དུ་མ་མངོན་གྱུར་དུ་བྱུང་ནའང་།
སྔོན་གྱི་བག་ཆགས་བཟང་པོ་དང་། བླ་མ་དཀོན་མཆོག་གི་བྱིན་རླབས་ལ་བརྟེན་
ནས༑ ལོ་བཅུ་དྲུག་པ་ཙམ་ལ་གྲོགས་པོ་བསོད་ནམས་རིན་ཆེན་དང་ལྷན་ཅིག་ཏུ་
ལུག་ཚང་གཟུངས་སྒྲུབ་ཀྱི་བུམ་དབང་ཞུ་བ་ལ་ཕྱིན་པ་གཅིག་གི་ཚེ། མཆོག་ལུང་
ཀག་ཎིའི་ཆོས་སྐྱོང་དང་། གཞི་བདག་དཔང་དུ་བཙུགས་ནས་རབ་བྱུང་མི་བྱེད་
རེའི་མནའ་ཡང་བསྐྱལ། ཆོས་འཁོར་དུ་ནི། ཐོབ་རྒྱལ་དང་ཉེ་བས་མི་གནང་ཙ་ན་
ཤང་དགེ་འཕེལ་དུ་ཀུན་མཁྱེན་ཆེན་པོའི་དྲུང་དུའམ། ཡང་ན་གཞན་གཅིག་ཏུ་
བཙུན་གཟུགས་བྱས། དེ་རྗེས་ཆོས་འཁོར་དུ། ལྐོག་བཙུན་བྱེད་པ་གང་འཐད་
བྱེད་ཟེར་བའི་ངང་ལ་ལོ་ཤས་འགྱངས། སྣ་རྡོ་རེ་ཐུག་ནའང་མནའ་ཆད་དུ་དོགས་
ཤིང་༑ ཞག་ལའང་ལོའི་ཡུན་ཡོད་པ་ཙམ་གྱི་ངང་ནས། གོང་དུ་བརྗོད་པ་ལྟར་གྱི་
མི་སྡེ་བསུ་བའི་ཞོར་ལ་འཐོན་ནས། རང་འདོད་པའི་ཇོ་བོ་ཡབ་སྲས་ཀྱི་གདན་
སར་རབ་ཏུ་བྱུང་བ་ཐོབ་ནས། རིན་སྤུངས་མངའ་ཞབས་སོགས་ཀྱི་ཕྱོགས་མང་
པོར་གྲགས་པས། ཆོས་ལ་མི་སེམས་པ་རྣམས། མྱ་ངན་བྱེད་པ་མང་ཞིང་། ཕལ་
མོ་ཆེས་ངོ་མཚར་དུ་འཛིན་ཏོ། །
གསུམ་པ་ནི། ཤེས་བྱ་ཀུན་ལ་ཐོས་བསམ་རབ་མཐར་སོན། །རིན་ཐང་
མེད་པའི་བསྟན་འཛིན་ཆེན་པོ་ཀུན། །རྒྱལ་སྲས་སྤྱོད་པས་ཉིན་མཚན་ཀུན་ཏུ་
བསྟེན༑ ༑དཔལ་ འབྱོར་ བཟང་ པོས་ བ སྐྱངས་ ལ་ ཞེས་ ཏེ། མཛོད་ལས། ཚུལ་
-16-



ལོ་ཆེན་ཐམས་ཅད་མཁྱེན་པ་ཤེས་རབ་རིན་ཆེན་རྒྱལ་མཚན་དཔལ་བཟང་པོའི་ཞབས་ཀྱི་རྣམ་པར་ཐར་པ།
གནས་ཐོས་དང་བསམ་ལྡན་པས། །སྒོམ་པ་ལ་ནི་རབ་ཏུ་སྦྱོར། །ཞེས་གསུངས་པ་
ལྟར༑ ཚེ་སྟོད་ ལ་ ཐོས་ བསམ་ གཙོ་བོར་བྱས། ཡོན་ཏན་གྱི་མཐའ་མེད་པའི་
ཡོངས་ འཛིན་ཆེན་པོ་རྣམས་ ལེགས་ པར་བསྟེན་ཅིང་མཉེས་ནས་བརྩེ་བས་
བསྐྱངས་ཞེས་པར་འདུས་ལ། རྐང་པ་དང་པོར་བསྟེན་ཡུལ་གྱི་ཡོན་ཏན་དུ་སྦྱོར་
ན༑ མཁྱེན་བརྩེ་རབ་མཐར་སོན་ཞེས་བརྗོད་ནའང་རུང་ངོ༌། །དེ་ཡང་རིམ་ཅན་དུ་
བརྗོད་ན། ལོ་ཆེན་ཆོས་ཀྱི་རྒྱལ་པོ་དང་། རྒྱ་སྟོན་ཤཱཀྱ་བཟང་པོ་དང༌། བཅོམ་
ལྡན་གྲགས་པ་འཕེལ་རྣམས་ནི་བྱིས་པ་ཆུང་ངུ་ཉིད་ནས་བསྟེན། དེ་རྗེས་ལོ་བཅོ་
ལྔ་སྐོར་ཐོབ་རྒྱལ་དུ་སྡོད་དུས། རྒྱ་སྟོན་བསོད་ནམས་ཆོས་མཆོག་པ་ལ། ཚེ་
དཔག་མེད་ཛེ་ཏཱ་རིའི་དབང་བསྐུར་ཞུས། མེ་ཏོག་ཕྲིན་ལས་ཚེ་དཔག་མེད་ལ་ཕོག་
གསང་མཚན་དོན་ཡོད་རྡོ་རྗེའམ་ཨ་མོ་གྷ་བཛྲ་བཏགས། རྣམ་རྒྱལ་གྱི་བསྟོད་པ་
དང་༑ གཟུངས་རིང་གི་ལུང་ཐོབ། ཕྱིས་རབ་བྱུང་བྱས་ལོ་དེ་ཉིད་ཀྱི་དབྱར་མཁན་
པོ་རིན་པོ་ཆེའི་དྲུང་དུ། གཤེད་དམར་ལྷ་ལྔའི་དབང་བསྐུར་ཞུས། མེ་ཏོག་དམོད་
བོར་ཏེ་དོར་བས་ཀྱང་། བྱང་གི་གཤིན་རྗེ་གཤེད་ལ་ཕོག གསང་མཚན་དྲིས་
པ་ན། ཅུང་ཟད་གསང་སྟེ། ད་ལན་གཅིག་ཅིས་ཀྱང་གནང་བར་ཞུ་ཞེས་ཞུས་པས་
ཀྱང་༑ དོན་ཡོད་རྡོ་ རྗེ་ ཞེས་ བྱ་ བའི་ དེ་བཞིན་ གཤེགས་ པ་ ཞེས་ གསུངས་སོ།
ཁམས་པ་ཆོས་རྗེ་གྲགས་པ་བཟང་པོའི་དྲུང་དུ། གཤེད་དམར་ལྷ་ལྔའི་དབང་། ཚེ་
རྟ་སྦྲག་མའི་དབང་། རྣམ་དག་གཙུག་ནོར་གྱི་ལུང་ལ་སོགས་པ་མང་པོ་ཞུས།
ཤིན་ཏུ་དགྱེས་སོ། །བྲག་ནག་མཁན་ཆེན་སེངྒེ་བཟང་པོ་ལ། ཐོབ་རྒྱལ་དུ་སྡོད་
དུས༑ ཚེ་དཔག་མེད་ལྷ་དགུའི་དབང་ལ་སོགས་པ་ཐོབ། ཕྱིས་སློབ་གཉེར་དུས།
སྨན་བླ་སྤྲུལ་སྐུའི་རྗེས་གནང་ཞུས། ཤིན་ཏུ་དགྱེས་པར་གནང་ངོ་། །གཞན་ཡང་
-17-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
བྱིས་པའི་དུས་སུ། བསམ་གྲུབ་ཆོས་སྡིང་པའི་བླ་མ་ཆོས་བཟང་པ་ལས་བསྙེན་
གནས་ཀྱི་སྡོམ་པ་ཐོབ། ཤང་བྷ་བའི་བླ་མ་བདེ་ལེགས་པ་ལ་དུས་འཁོར་གྱི་ས་
རིས་ཞུས། རོང་བདེ་སྐྱིད་གླིང་པ་སོགས་ཀྱི་བླ་མ་མཛད་པའི་ཁམས་པ་ཚེ་བརྟན་
པར་གྲགས་པ་ལ། སྒྲོལ་མ་ཉི་ཤུ་རྩ་གཅིག་གི་བསྟོད་པའི་ལུང་། ཆོས་རྗེ་གནས་
རྙིང་དཀའ་བཅུ་པ་ནམ་མཁའ་བྱང་ཆུབ་པ་ལ། མཚན་ཡང་དག་པར་བརྗོད་པའི་
ལུང་སྟེ། དེ་ལྟར་སྐྱ་བོའི་དུས་སུ། ཆོས་ཕྲ་རགས་ཐོབ་པའི་ཡོངས་སུ་འཛིན་པ་
བཅུ་ཕྲག་གཅིག་གོ །དེ་ནས་ལོ་ཉི་ཤུའི་སྟེང་དུ་སླེབ་མ་ཐག་པ། འབྲུག་ལོ་ཧོར་ཟླ་
དང་པོའི་ཚེས་བཅོ་ལྔ། གསོ་སྦྱོང་གི་གཎྜི་མི་ཡོང་ཙམ་གྱི་གོང་དུ། རབ་བྱུང་ཐོབ་
པའི་ཚུལ་རྣམས་ཅུང་ཟད་ཞིབ་པར་བརྗོད་ན། སྤྱིར་རབ་བྱུང་གི་བག་ཆགས་
གསལ་བར་སྔ་མོ་ནས་སད། ཁྱད་པར་ཇོ་བོ་ཡབ་སྲས་ལ་མོས་པས། ཆོས་འཁོར་
དུ་རབ་བྱུང་ཐོབ་ཏུ་རེ་ཡང་གོང་དུ་བརྗོད་པ་ལྟར་ཕ་མའི་ཆེད་དུ་བསམ་པས་རིང་
དུ་འགྱངས་མོད། ཡོས་ལོ་སྟོན་། རྣམ་གླིང་པས། ཐོབ་རྒྱལ་བའི་མི་སྡེ་ཆག་པའི་
ཞོར་ལ་ཕ་མ་ཡང་འཐོན་པ་དཀོན་མཆོག་གི་ཐུགས་རྗེ་བྱུང་། དེ་རྟིང་ཡང་། རྣམ་
རྒྱལ་གླིང་པའི་དཔོན་པོ་དྲུང་ཆེན་ཆོས་རྒྱལ་དཔལ་བས་ནི། སྤྱིར་ཕ་གཡོག་བུ་
གཡོག་ཡིན་པ་དང་། དགོས་ཡོན་ཏན་ཅན་གྱི་གྲགས་པ་གསན་པས། མ་མཇལ་
ཡང་བདག་ཏུ་བཟུང་། ཕ་མས་ཀྱང་ཕྱག་རྟེན་བཏོང་དུ་འཇུག་གྲབ་དུ་མ་བྱས་
ནའང་། ད་ལོའི་དགུན་འདི་དགོན་པ་འུག་ཚང་དུ་ངལ་གསོས་ནས་སྡོད་པ་ཡིན།
ཞེས་ནན་གྱིས་གསུང་ནས་མཇལ་བའི་གནང་བ་ཙམ་ཡང་མ་བྱས་པར་འཛོམས།
ལན་གཅིག་ཕ་རྒན་ལ་བསླུ་ཐབས་ཨེ་ཐུབ་བསམ་ནས་ལྐོག་གཅིག་ཏུ་འཁྲིད་རྣམ་
གླིང་པས་ཅི་ལྟར་ཐུགས་རྗེ་བཟུང་ཡང་དཔོན་ཡིག་དགེ་འདུན་བཟང་ཙམ་གཅིག་
-18-



ལོ་ཆེན་ཐམས་ཅད་མཁྱེན་པ་ཤེས་རབ་རིན་ཆེན་རྒྱལ་མཚན་དཔལ་བཟང་པོའི་ཞབས་ཀྱི་རྣམ་པར་ཐར་པ།
ལས་མི་ཡོང་། དེ་བས་རྩེ་གདོང་བླ་བྲང་བ་འདི་རྩ་བའི་དཔོན་པོ་ཡིན། ཁྱད་པར་
ལང་འགྲོ་ཕུའི་བོགས་ བདག རང་རེའི་ ཨ་ ཁུས་ བྱེད་ བཞིན་ པ་འདི། ཁོང་ལ་
འདས་གྲོངས་སོགས་བྱུང་ན། གཞན་དུ་འཕྱུག་ཉེས་ཀྱང་ཡོད་པས། རྩེ་གདོང་དུ་
ཕྱག་རྟེན་ཕུལ་ན་ལེགས། དེ་ཡང་རྣམ་གླིང་པ་འདྲིད་པའི་ཐབས་སུ། ཆོས་འཁོར་
དུ་ཐོག་མ་བཙུན་པ་བྱས་། དེ་རྟིང་རིན་གྱིས་དྲུང་སྐོར་བྱས་ན་ལེགས་ཅེས་སོགས་
སྨྲ་མཁས་བྱས་པས། ཞག་ཤས་འབྲིད་ཐུབ། ཕ་མས་གནང་བའི་རབ་བྱུང་གཅིག་
ཡོང་ལ་ཁད་ལ། མི་རྒན་འགྱུར་སླར་ཡང་འབྲོས་ཐབས་ཀྱི་བསམ་པ་ཤར། དེ་
དུས་ཆོས་འཁོར་བའི་དགེ་སྦྱོང་ཞིག་གི་མཚན་ཉིད་ལམ་རིམ་བཞེངས་པའི་ཡི་གེ་
པ་བཅོལ། ཉིན་དགུང་ཡི་གེ་བྲིས། སྔ་དགོང་ལྟ་རྟོག་བྱས། ཚིག་དོན་རགས་པ་
ཟིན༑ ཆོས་རྗེ་ལོ་ཆེན་གྱིས་མཛད་པའི་གནས་བརྟན་ཕྱག་མཆོད་ཆེན་མོ་བློ་ལ་
བཟུངས༑ སྲོད་ཐོ་རེངས་ཐུགས་དམ་དུ་བྱས། དེ་འདྲའི་འཕྲོས་གླེང་རྣམས་འུག་
ཚང་རིན་པོ་ཆེའི་དྲུང་དུ་བྱུང་། ཁོང་གིས་ཆོས་རྗེ་སེང་གེའི་མཚན་ཅན་ལ་ཞུས་
པས༑ ད་ཁོང་རང་ཧོར་འདྲས་ཅི་བྱེད། བཙུན་པ་བྱེད་རྒྱུ་ཅིས་ཀྱང་ཡིན་གསུང་བ་
བྱུང་༑ ལུག་ཚང་རིན་པོ་ཆེ་ལ་འཕེན་རྒྱུད་པ་ཞུས། རབ་བྱུང་གི་དུས་ཚེས་སོགས་
འགྲིགས༑ དེ་དུས་ཆང་ལ་གོམས་ནས་སྲེད་པོ་རང་ཡོད་པ། སང་བཙུན་པ་ལ་
འབྲོས་པའི་དོ་ནུབ་ཆང་མང་དུ་བསགས། གྲོགས་བདུན་བརྒྱད་དང་ལྷན་ཅིག་ཤ་
བསྲེགས་སོགས་དང་བཅས་པའི་ཆང་གི་ཡོ་ལང་བྱས། དོ་ནུབ་ཆང་ལ་ཕྱི་ཐག་
བསྲིང་པ་ཡིན། ཞེས་སྨྲས་པ། དེ་ནུབ་ཁོང་རྣམས་ཀྱི་མ་གོ་སང་བཙུན་པ་ཚར་བའི་
སྐད་ཆ་ཚོར་ནས་གོ་ཞེས་གྲགས། སང་སྔ་མོར་ཚ་བ་བྱས། དེ་རིང་ཆོས་འཁོར་ལ་
དོན་གཅིག་ཡོད་པས་འགྲོ་ཞེས་གསང་ནས་གྲོགས་པོ་བསོད་རིན་ཁྲིད་ནས་ཕྱིན།
-19-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
དེ་མ་ཐག་ཕ་རྒན་པས་ཀྱང་སླེབ། རྗེས་བསྙེགས་བྱས་འདུག ཆོས་འཁོར་གླིང་
ཁྲོད་ན་འདུག་ཟེར་མཁན་བྱུང་ནའང་། གར་འདུག་གཞན་དུ་འཚོལ་བའི་བར་ལ།
རབ་བྱུང་གྲུབ། འབྲོམ་སྟོན་རིན་པོ་ཆེ་རྒྱལ་བའི་འབྱུང་གནས་ཀྱི་རྣམ་པར་འཕྲུལ་
པ༑ དོན་གྱི་སླད་དུ་མཚན་ནས་སྨོས་ཏེ། སེང་གེ་རྒྱལ་མཚན་དཔལ་བཟང་པོས།
མཁན་པོ་མཛད། དེ་དུས་ཆོས་ རྗེ་ བྱང་ སེམས་ ཆེན་པོས་ ཐོགས་དྲངས། ཆོས་
འཁོར་ཚོགས་པ། རྣམ་གླིང་དུ་བདག་མོ་ཆེ་མོས་སྤྱན་དྲངས་ནས་མི་བཞུགས་
པས་༑ འུག་ཚང་རིན་པོ་ཆེ་ཚུལ་ཁྲིམས་དཔལ་བཟང་པོས་སློབ་དཔོན་མཛད།
ཆོས་ རྗེའི་ཐུགས་སྲས། སློབ་དཔོན་རིན་པོ་ཆེ་གྲགས་བཟང་པས་དུས་གོ་བ་
མཛད་ནས་སྡོམ་ པ་ བླངས། དེ་མ་ཐག་ཏུ་དུས་གོ་བ་ ལ་ གསོ་སྦྱོང་གི་ཆོ་ག་
བསླབས་ནས། གསོ་སྦྱོང་ལ་ཕྱིན། ལུག་ཚངས་རིན་པོ་ཆེ་པས། ཕ་རྒན་ལེགས་
པར་ བྲིད། ཕྱིར་བཟློག །གསོལ་ཇ་སོགས་ གནང་། ཆོས་ རྗེའི་ བཀའ་ ལུང་
རྣམས་ ལེགས་ པར་ བསྒྱུར། དད་ པ་ དང༌ ཤེས་ རབ་ འདུག་ པས། ཆོས་ འཁོར་
སོགས་ ཀྱི་བླ་མ་དང་ སློབ་དཔོན་ཡོང་སྲིད་པས། མི་དགའ་བ་ མ་བྱེད། ཅེས་
སོགས་ལེགས་པར་གསུངས་ཀྱང་། སྐྱེ་བོ་ཀུན་གྱིས་ཁང་དམར་བའི་བུ་ཤི་བ་ལས་
ཀྱང་ཐུ། ཞེས་སྨྲ་བ་བྱུང་བའི་རྐྱེན་གྱིས། ཕ་མ་སོགས་མྱ་ངན་ལ་བཀོད་ཀྱང་།
ཕུག་ ཕན་ལ་ལེགས་པར་བསམས་ཤིང་། རང་ཉིད་རིང་མོ་ཞིག་ནས་རྒྱུན་དུ་
བསམས་ཤིང་། བསྒོམས་པའི་དོན་འགྲུབ། བསྟན་པ་རིན་པོ་ཆེའི་ནང་དུ་ཚུད།
དགེ་བའི་བཤེས་གཉེན་བསླབ་གསུམ་གྱི་ནོར་ལ་སྤྱོད་པ་རྣམས་དང་། ཆོས་དང་
ཟང་ཟིང་གི་ལོངས་སྤྱོད་ལྷན་ཅིག་ཏུ་ཐོབ་པས་མི་ལུས་ལ་སྙིང་པོ་ཐོག་མར་ལོན་
པ་ཡིན་ནོ། །དེ་ནས་དེ་མ་ཐག་ཏུ། སློབ་དཔོན་གྲགས་བཟང་པ་ལ་གནས་ཀྱི་བླ་



ལོ་ཆེན་ཐམས་ཅད་མཁྱེན་པ་ཤེས་རབ་རིན་ཆེན་རྒྱལ་མཚན་དཔལ་བཟང་པོའི་ཞབས་ཀྱི་རྣམ་པར་ཐར་པ།
མ་ཞུས། འཕྲལ་གྱི་ཆོས་སྤྱོད་སྤྱི་དགོས་རྣམས་ནི་བློ་ལ་ཡོད། །
སང་ཞོགས་པ་ཀཱ་རི་ཀཱ་ལྔ་བཅུ་པ་བློ་ལ་བཟུང་། དང་པོ་ཆུང་དུས་ཀྱི་
འཛིན་བློ་ཡིན་ན། ཞོགས་པ་བདེ་མོར་ཟིན་རྒྱུ་ཡང་། ཧོར་སྤྱོད་དང་ཟས་གྲིབ་
ཀྱིས་འགྲིབས་ནས། ཚ་རྗེས་ཀྱང་འཛིན་རྒྱུ་ཅུང་ཟད་ལུས། དེ་ནས་ཞག་ཤས་སོང་
ནས༑ ཕར་ཕྱིན་གྱི་གཞུང་བཟུང། སྔར་ ཉིན་ཧོར་སྤར་གྱི་ཤོག་བུ་བདུན་ཟིན་
ནའང་། མང་པས་བྱང་པོ་མི་ཡོང་གསུངས་ནས། ཤོག་བུ་བཞི་བཞི་འཆགས་མེད་
དུ་རྒྱུགས་སྤྲོད། དཔྱིད་ཀ་རྒྱ་ཚར་ཤིན་ཏུ་བྱང་བ་གཅིག་བྱས་ནས་བུ་ཊིཀ་བཟུང་།
དབྱར་སྟོན་བྲེལ་ནས། ཧོར་ཟླ་བཅུ་པའི་ཉེར་གཅིག་གི་སྔ་དྲོ། ཆོས་རྗེ་ལོ་ཆེན་གྱི་
དུས་ཆེན་ལ་གཞུང་བླངས། སྒྲུབ་པ་རང་གི་ངོ་བོ་ལ་འདོམས་པ་དང་རྣམ་པའི་
མདོར་བསྟན་དང་། ཟིལ་གནོན་གྱི་གཞུང་གསུམ་ལ། བུ་ཊིཀ་ལེགས་པར་བཤད་
པས༑ གཟུར་གནས་བློ་ལྡན་རྣམས་ངོ་མཚར་སྐྱེས་སོ། །དེ་རྗེས་ཞོགས་པ་འདུལ་
བའི་གཞུང་ཅུང་ཟད་འཛིན་པ་མ་གཏོགས། དགུན་དཔྱིད། སོས་ཀ་ཐམས་ཅད།
ཕ་མའི་ཆེད་དུ་ཡི་གེ་བྲིས། དབྱར་སྟོན་ལེགས་པར་འབད་པས། མདོ་རྩའི་མཛུབ་
ཁྲིད་ཚར་གཅིག་སོང་། སྤྱི་དོན་དགོས་པ་རང་རེས་ལྟ་རྟོག་དང་། མང་པོ་བཏུས་
པའི་ཟིན་བྲིས་བྱས་པ་བྱང་བར་བཟུང་སྟེ། སྟོན་ཁ་དུས་ཆེན་སྟེང་དུ། མདོ་རྩའི་གྲྭ་
སྐོར་བྱས་ཏེ། སློབ་དཔོན་རིན་པོ་ཆེ་གྲགས་བཟང་ཐུགས་ཤིན་ཏུ་དགྱེས་པར་བྱས་
སོ༑ ༑དེ་དག་ལ། མཁན་པོ་རིན་པོ་ཆེ་ཡང་ལེགས་པར་དགྱེས་ཏེ། ན་བཟའ་རེ་
རེ་གནང་། ཁྱེད་ཀྱི་གྲྭ་སྐོར་སྤྲོ་ཏི་རེ་རེ་ལ། ངེད་ཀྱིས་གོས་སྣ་རེ་རེ་སྟེར་གསུང་
བའི་དགྱེས་ཚོར་མཛད་དོ། །དེ་ནས་ཆོས་རྗེ་བྱང་སེམས་ཆེན་པོས། ཐུགས་བརྩེ་
བས་བཟུང་སྟེ། སྐུ་མཚམས་ཀྱི་ཁོག་ཏུ་བཅུག དགུན་མངོན་པ་ཀུན་བཏུས་ཀྱི་
-21-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
གཞུང་བཟུང་། དེ་རྗེས་མཛོད། བྱམས་ཆོས་ཀྱི་བག་ཆགས་ཤིན་ཏུ་གསལ་བར་
གྲགས་ སོ། །སློབ་ གཉེར་ དེ་ དག་ གི་ རིང་ ལ། རྒྱ་ སྟོན་ རིན་ པོ་ ཆེའི་ དྲུང་ དུ།
འཇིགས་བྱེད། དགྲ་ནག་ གདོང་དྲུག བཅོམ་ ལྡན་ ཆེན་པོའི་དྲུང་དུ། ཀྱེ་རྡོར།
གཤེད་དམར། འཁོར་ཆེན་རྣམས་ཀྱི་དབང་བསྐུར་ཞུས། བསྙེན་རྫོགས་ཚར་མ་
ཐག་ པའི་ སྤྲེའུ་ ལོའི་ དཔྱིད། སློབ་ དཔོན་ རིན་ པོ་ ཆེའི་ དྲུང་ དུ། གསང་འདུས་
འཕགས་ལུགས་ཀྱི་བསྐྱེད་རྫོགས་ཞུས། མྱོང་བ་ཅུང་ཟད་སྐྱེས། གྲངས་བསྙེན་
རྫོགས་པར་བསྐྱལ། ངོ་སྤྲོད་དུ། མདོར་བྱས། མདོ་བསྲེ། རྣམ་གཞག་རིམ་ལྔ།
སྤྱོད་བསྡུས་སྔགས་ རིམ། རིམ་ལྔ་གསལ་སྒྲོན་སོགས། དགེ་ལྡན་པའི་ གསང་
འདུས་ཀྱི་ཡིག་ཆ་མཐའ་དག་གི་བཤད་པ་ཐོབ། ཟིན་བྲིས་ཚིག་བཅད་དུ་བསྡུས་
པའང་བྱས་ཏེ་འཕྲལ་དུ་གཟིགས་འཕུལ་བས་སྐྱེ་བ་ཕྱིས་གདའ་ཆོས་རྗེ་རྣམ་
གསུམ་ གྱི་དུས་དེར་སྐྱེས་ན། འཚེངས་ འདུག་ སྟེ་ཞེས་གསུངས། དེ་བཞིན་དུ་
འཕྲལ་གྱི་ལག་ལེན། གར་དང་ཐིག་ལ་སོགས་པ་ལེགས་པར་བཅད་ཐིག་གི་རྣམ་
གཞག ཞ་ལུ་བ་དང་། དགེ་ལྡན་པ་གཉིས་ཀ་ལ་དགག་བསྒྲུབ་ལེགས་པར་ཕེར་
བ་ཤེས་སོ། །ལོ་དེའི་དབྱར་གནས་ལ། ཆོས་རྗེ་མཁྱེན་རབ་དབང་ཕྱུག་གྲགས་པ་
བཟང་པོ་དཔོན་སློབ་ཆོས་འཁོར་དུ་ཕེབས། མཇལ་མ་ཐག་པ་ནས། དཀའ་བཅུ་
པར་ གྲགས་ ཡོད་ པས། ཕྱག་ ལེན་ གནང་། དེ་ མ་ ཐག་ ནས་ཐུགས་བརྩེ་ བས་
བཟུང་། ཆོས་གང་གསུང་གི་སྐྱོར་འགོ་བྱས། ཕར་ཚད་འདུལ་བ། མངོན་པ་གོང་
འོག རྩ་འཇུག་བཞི་གསུམ། བྱམས་ཆོས་ཕྱི་མ་བཞི་རྣམས་ཀྱི་འགྲེལ་པ་དང་
བཅས་པའི་བཤད་པ་ཐོབ། ཚད་མ་མདོའི་ཊཱི་ཀ་ཆེ་ཆུང་དང་། ཚད་མའི་སྤྱི་དོན་
ཆེན་མོའི་ཡི་གེ་པ་བྱས། ལོ་ངོ་གསུམ་ཙམ་གྱི་བར་དུ་ཕྱག་ཕྱིར་འབྲང། བློ་བསྐྱེད་
-22-



ལོ་ཆེན་ཐམས་ཅད་མཁྱེན་པ་ཤེས་རབ་རིན་ཆེན་རྒྱལ་མཚན་དཔལ་བཟང་པོའི་ཞབས་ཀྱི་རྣམ་པར་ཐར་པ།
ཤིན་ཏུ་ཆེ་ཞིང་། ཐུགས་ཀྱི་དཀྱིལ་དུ་ཚུད། དད་པ་དང་ངེས་འབྱུང་། ཤེས་རབ་
དང་བརྩོན་འགྲུས་མཐའ་དག་ལ་ཐུགས་མཐོང་ཤིན་ཏུ་ཆེ་བར་གནང་ཞིང་།
འཕྲལ་ཆས་དང་ན་བཟའ་སོགས་ཀྱང་གནང་ངོ༌། །རྗེ་འདི་བྱམས་ཆེན་དུ་ཕེབས་
དུས༑ སེམས་དཔའ་ཆེན་པོ་གཞོན་ནུ་རྒྱལ་མཆོག་པའི་དྲུང་དུ། ཕར་ཕྱིན་གྱི་སྟོད།
དོན་ཞགས་སྙུང་གནས་ཀྱི་ཆོ་ག་ཚང་མའི་ཕྱག་འཁྲིད། དབང་བསྐུར། རྒྱུད་རྒྱ་
གཞུང་གི་ལུང་ལ་སོགས་པ་གནང་སྟེ། ཤིན་ཏུ་དགྱེས་པས་ལེགས་པར་བསྐྱངས་
སོ༑ ཁྱི་ལོའི་དབྱར་ཆོས་འཁོར་དུ། སེམས་དཔའ་ཆེན་པོའི་དྲུང་དུ། ཕྲེང་བ་སྐོར་
གསུམ་གྱི་དབང་བཤད། སྒྲུབ་མཆོད་དང་བཅས་པ་ནན་གྱིས་ཞུས་པས་གནང་
ངོ་༑ ༑དེ་ནས་ཕག་ལོའི་སྟོན་ཞུགས། མཁན་པོ་རིན་པོ་ཆེ་སྙུང་པའི་ཚུལ་བསྟན།
ཆོས་རྗེ་མཁྱེན་རབ་དབང་ཕྱུག་པ་ཉུག་ནས། སྲོག་ཤིང་ལ་ཐོག་ཁར། ཆོས་རྗེ་བྱང་
སེམས་ཆེན་པོས། གདན་སའི་འཁུར་བསྐུར་བར་བཞེད་ནས་ཆོས་འཁོར་དུ་བྱོན་
གསུང་བའི་གསུང་ཤོག་མཛད། ཆོས་རྗེ་རིན་པོ་ཆེ་ལའང་འདི་མཐུན་གྱི་བཀའ་
ཤོག་ གཅིག་ ཞུས་ཤོག་གསུང་ནས་ཞུར་ ཕྱིན་པས། ཤིན་ཏུ་ནན་ཆེ་བ་གཅིག་
མཛད༑ ཡིག་རྒྱའི་རིང་ལ། འོ་ནན་ཆེ་ཆུང་ཁྱེད་ལ་རྒྱུས་ཡོད་པ་བཞིན་ཞུས་ཅིག་
ཁོང་ཐུགས་ཐག་རིང་ཙམ་ཡོད་པས། མི་ཕེབས་ཐག་ཆོད། དེར་མ་ཟད། བླ་མ་
གདན་ས་པ་ལ་སོགས་པ་རྣམས་རེ་ཆེ་གཅིག་མཛད་ཀྱིན་འདུག་སྟེ། ཁོང་པ་
བསྟན་པ་སྤྱི་ལ། ཤིན་ཏུ་ཕན་པ་བྱུང་ཞིང་། འབྱུང་བར་ཡང་སྣང་མོད། དགོས་ཀྱི་
ཐུགས་ཁུར་མི་བསྣམས་པར་ངེས་པས། ཁྱེད་ཀྱིས་ཁུར་བསྐྱེད་ལ་ད་དུང་སློབ་
གཉེར་ལ་འབུངས། ན་ཉིང་དབུས་ལ་འགྲོ་འདོད་འདུག་པ་ངེད་ཀྱིས་བཀག་པས་
ལན་༑ ད་ལོ་ཅིས་ཀྱང་རྒྱུག་གསུང་། ད་ལོ་སྐུ་ཁམས་བསྙེལ་བ་འདིས་མི་ནུས་
-23-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ལགས་ཞུས་པས་ཀྱང་། མ་གནང་བར་ནན་གྱིས་བརྫང་། ཧོར་ཟླ་བཅུ་ གཅིག་
པའི་ཚེས་གསུམ་ལ། ཆོས་འཁོར་ནས་བཏེགས་ནས། འབྲས་སྤུངས་སུ་སླེབས་ཏེ།
ཧོར་ཟླ་བཅུ་གཉིས་པའི་ཚེས་བཅུ་དགུ་ལ་ཞི་བར་གཤེགས་བྱུང་བའི་བར་ལ།
ནུབ་རེ་བཞིན་རྨི་ལམ་དུ་ཕལ་ཆེར་བཀའ་ ：སྐྱོན་ [བཀྱོན]འབྱོན་པ་དང་། རེས་
འགའ་གདམས་ངག་གསུང་པ་དང་། རེས་འགའ་ཞལ་གདམས་གནང་བ་སོགས་
ཀྱིས་དུས་འདས་སོ། །
དབུས་སུ་འཇམ་དབྱངས་བཀྲ་ཤིས་དཔལ་ ལྡན་པའི་དྲུང་དུ་ནི། རྣམ་
འགྲེལ་གྱི་མཇུག སྡེ་བདུན་གཞན་ཐམས་ཅད་ཚང་བ། རྩ་འཇུག་གི་ཊཱིཀ་ཆེན་དྲང་
ངེས་རྣམ་འབྱེད། མངོན་པ་ཀུན་བཏུས་ལྷོ་པ་ཀུན་མཁྱེན་གྱི་ཊིཀ་ཆེན་དང་བཅས་
པ༑ ཐེག་བསྡུས། འདུལ་བ་འོད་ ལྡན། སོ་ ཐར། ལྔ་ བཅུ་ པ་ སོགས། འདུལ་བ་
ཕྲན་མང་པོ་རྣམས། དགྱེས་བཞིན་དུ་གནང་བྱི་བ་ལོའི་དཔྱིད་སོས། གསང་ཕུར༑
དཀའ་ཆེན་བཞི། མངོན་ པ་ མཛོད། ཚད་མ་མདོ། རིགས་ གཏེར། བྱམས་ཆོས་
བཞི༑ དབུ་ མ་ རྩ་ འཇུག རིགས་ ཚོགས་ ལྷག་མ། རིན་ཆེན་ཕྲེང་བ། སྤྱོད་
འཇུག་འདུལ་བ་མེ་ཏོག་ཕྲེང་རྒྱུད། སུམ་བརྒྱ་པ། ལྔ་བཅུ་པ་རྣམས་ཀྱི་གྲྭ་སྐོར་
བྱས༑ ཀུན་གྱི་ངོ་མཚར་དུ་བཟུང་སྟེ། གྲྭ་སྐོར་གྱི་རིང་ལའང་འཇམ་དབྱངས་ཀྱི་
རྗེས་གནང་དང་། མཚན་བརྗོད་ཀྱི་ལུང་ཞུ་བ་མང་པོ་བྱུང་། དབྱར་སྟོན་ཆོས་རྗེ་
ཡོན་རྒྱམ་པ་ལ། ཕར་ཚད། རྩ་ འཇུག རྣམ་ངེས། རིགས་ཐིགས། མངོན་པ་
མཛོད་རྣམས་ལེགས་པར་ཐོབ། རྣམ་འགྲེལ་ཊིཀའི་ལེའུ་ཐ་མ་གཉིས་ཀྱི་རྩོམ་
ཡིག་ པ་ བྱས། ནོར་བཟང་ཊི་ ཀ་བློ་ལ་ བྱང་བར་ ཡོད་ པས། གཞུང་ཅུང་ཟད་
འཁྲུགས་པ་རྣམས་སུ་ཤིན་ཏུ་ཕན་པར་བྱུང་། ཤིན་ཏུ་དགྱེས་པར་གྱུར། གཙང་ལ་
-24-



ལོ་ཆེན་ཐམས་ཅད་མཁྱེན་པ་ཤེས་རབ་རིན་ཆེན་རྒྱལ་མཚན་དཔལ་བཟང་པོའི་ཞབས་ཀྱི་རྣམ་པར་ཐར་པ།
ཡོང་ཁར་སྐྱེལ་ཐུང་དང་ཕྱག་ལེན་གནང་། ངོས་ལྐོག་ཀུན་ཏུ་བསྔགས་པ་མཆོག་ཏུ་
གྱུར་པ་གནང་ངོ༌། །དེ་བཞིན་དུ་འཇམ་དབྱངས་ཆོས་རྗེས་ཀྱང་། ད་ལན་གཙང་
ནས་རྩ་བའི་བླ་མའི་བཀའ་ནན་འདུག་པས་སོང་ལ་བཤད་སྦྱོང་ནན་ཆེ་བར་ཞུས།
སླར་ཡང་དབུས་སུ་ཅིས་ཀྱང་ཤོག་གསུང་པ་དང་། སྡེ་སྣོད་བཞི་པར་མིང་འདོགས་
པ་དང་། ཐུན་མོང་དང་ཐུན་མོང་མ་ཡིན་པའི་ཞལ་གདམས་གནང་བ་སོགས་ཀྱིས་
རྗེས་སུ་བཟུང་ཞིང་། འབྲས་སྤུངས་སུ་ཕན་དུ་རེ་བ་ཡང་མཛད་ཅེས་ཀུན་ལ་
གྲགས་སོ། །གསང་ཕུར་བསྡད་པའི་དབྱར་དེར། རོང་སྟོན་ཆེན་པོ་ཤཱཀྱ་རྒྱལ་
མཚན་ཡང་ཕེབས་ཏེ་ཚོགས་པ་ཀུན་ལ་ཆོས་གསུང་བའི་འབུམ་ཊིཀ་དང་། མེ་
ཏོག་ཕྲེང་རྒྱུད་ཀྱི་ཊཱིཀའི་སྟོད་ཐོབ། མི་གཡོ་བ་དཀར་པོའི་རྗེ་གནང་དང་གྲྭ་སྐོར་
གྱི་སྟོན་མཐོང་དགྱེས་བཞིན་དུ་གནང་བ་དང་། བསྟན་པའི་ཁུར་བསྐུར། ཤིན་ཏུ་
དགྱེས་པར་མཛད་དེ། དབུས་སུ་ལོ་གཉིས་ཅུང་ལྷག་བསྡད་པའི་རིང་ལ་ཆོས་
འབྲེལ་ཐོབ་པའི་བླ་མ་ནི། བསྟན་འཛིན་འགྲན་ཟླ་དང་བྲལ་བ་དེ་གསུམ་མོ། །དེ་
རྗེས་གཙང་དུ་བྱང་གླིང་གི་འཆད་ཉན་གྱི་རིང་ལའང་། ཆོས་རྗེ་བྱང་སེམས་ཆེན་
པོའི་དྲུང་དུ། ས་སྡེ་ལྔའི་ལུང་། བསླབ་བཏུས་སྒྲོན་གསལ། ཉེར་མཁོའི་རྒྱུད་མང་
པོའི་ལུང་། དུས་འཁོར་རྩ་འགྲེལ། སྦྱོར་དྲུག ལམ་འབྲས། བདེ་མཆོག་གི་འཁྲིད་
ལ་སོགས་པ་དལ་ཁོམས་ནམ་བྱུང་གི་ཚེ་ཞུས་ཤིང་
། ཉམས་ལེན་གྱི་གནད་དང་།
ཞལ་ཤེས་ཁྱད་པར་ཅན་རྣམས་ཀྱང་མཚན་མོའི་ཆ་ལ་གཉིད་བཅག་ནས་ཐོབ། མེ་
མོ་འབྲུག་གི་སྟོན་ ཁ། ཞ་ལུར་ ཕྱིན། མཁས་ པའི་མཁས་ པ་ཆེན་པོ་གྲུབ་པའི་
དབང་ཕྱུག་རིན་ཆེན་བསོད་ནམས་འཕེལ་གྱི་ཞབས་ལ་གཏུགས་ཏེ། དཔལ་དུས་
ཀྱི་འཁོར་ལོའི་བཤད་ པ་ སོགས་ཞུས། སྟོན་ཁ་ རྒྱུད་འགྲེལ་ གྱི་བཤད་པ། རྒྱུ་
-25-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
མཚན་རྩིས། དཀའ་གནད་ ཀྱི་ ཕྱག་འཁྲིད། ཤོག་ ཁྲ་སོགས་ ཡོངས་སུ་རྫོགས།
དགུན་ཁ་གོང་གསུམ་བདེ་ཆེན་དུ་རྫོགས་རིམ་གནང་རྩིས་ལ། ཆོས་འཁོར་དུ་
གསང་འདུས་ཀྱི་གསེར་སྐུ་བཞེངས་པའི་ཁ་བཀོད་ལ་ཤོག་གསུང་ནས་ཕྱིན།
དཔྱིད་ཀ་སྐྱར་ནས་ཕྱིན་པས། ཤིན་ཏུ་མཉེས་ཏེ། སྔར་གཞན་ལ་མ་གནང་པའི་
ཟིན་བྲིས་ཁྱད་པར་ཅན་མཛད་འདུག་པ་གནང་། བཤད་པ་ཚར་གཅིག་ལས་ལྷག་
པའི་རྟོགས་པ་སྐྱེས། མངོན་དཀྱིལ་སྦྱིན་བསྲེག་རབ་གནས་སོགས་ཀྱི་ཕྱག་འཁྲིད།
དབང་ བསྐུར་ རྒྱས་ པ། རྫོགས་ རིམ་ ཀྱི་ མྱོང་འཁྲིད་ སོགས་ཚང་མ་ རྫོགས་ པ་
གནང་༑ གཞན་ཡང་སོ་འབྲང་གི་དབང་དང་། རྣམ་སྲས་ཀྱི་རྗེས་གནང་སོགས་
དང་༑ འཕྲལ་གྱི་བཟའ་བཏུང་ཤིན་ཏུ་གྱ་ནོམ་པ་དང་། ཕྱག་དྲིལ་ཁྱད་པར་ཅན་
དུས་འཁོར་ཡབ་ཡུམ་དུ་བསྐྱེད་ནས་གནང་སྟེ། ཐག་རིང་དུ་སྐྱེལ་མ་དང་བཅས་
ནས་ བྱིན་བརླབས་ རྒྱས་ པ་ གནང་ངོ་། །དེའི་ དབྱར། ཤབ་ དཔལ་ སྡིངས་ སུ།
སེམས་དཔའ་ཆེན་པོ་སྐད་གཉིས་པ་ཐུགས་རྗེ་དཔལ་བཟང་པོའི་དྲུང་དུ་ཀ་ལཱ་པ་
དང་ཙནྡྲ་པའི་སློབ་གཉེར་ལ་ཕྱིན་པས། སྤྱིར་ཆོས་འཁོར་བའི་རྗེ་ཡབ་སྲས་ཀུན་
དང་འབྲེལ་ཤིན་ཏུ་ཆེ་བར་འདུག་པ་དང་། ཁྱད་པར་མདང་རྣལ་ལམ་དུ་དགེ་སློང་
ཆོས་གོས་ངུར་སྨྲིག་དང་ལྡན་པ་ཁྱད་པར་ཅན་གཅིག་དང་མཇལ་བ་རྨིས་གསུངས་
ནས་ཤིན་ཏུ་དགྱེས་པས་བསུ་བ་གནང་། སྔ་དྲོ་ཙན་པ་དང་། ཕྱི་དྲོ་ཀ་ལཱ་པའི་
གསུང་ཆོས་བཙུགས། དུས་འཁོར་ལ་སྔ་མོ་ནས་འབྲས་སྤུངས་ཆོས་རྗེའི་དྲུང་དུ།
བསྡུས་རྒྱུད་ཀྱི་ལུང་ཞུས་ནས་རྒྱུད་བཟུང་
། དེ་གོང་ཆོས་འཁོར་དུ་རྡོར་ཕྲེང་ཐོབ་མ་
ཐག་ནས་མངོན་རྟོགས་བཟུང་། ས་རིས་རགས་པའང་སྔ་མོ་ནས་ཤེས་པའི་སྟོབས་
ཀྱིས་ཅུང་ཟད་སླ་བར་བྱུང་ནའང་། རིགས་གནས་འདི་ལ་སྔ་མའི་བག་ཆགས་མ་
-26-



ལོ་ཆེན་ཐམས་ཅད་མཁྱེན་པ་ཤེས་རབ་རིན་ཆེན་རྒྱལ་མཚན་དཔལ་བཟང་པོའི་ཞབས་ཀྱི་རྣམ་པར་ཐར་པ།
གཏོགས༑ ཚེ་འདིར་དེ་གོང་དུ་རྟོགས་པ་ཡོ་མ་བཅུག་པ་ལྟ་བུར་སོང་། ཡིག་ཆ་
ཡང་ཆོས་རྗེ་བསོད་ནམས་འཕེལ་བས། གནངབའི་ཀ་ལཱ་པའི་རྒྱ་དཔེ་གཅིག་ལས་
མེད༑ དེ་གོང་རྣམ་རྒྱལ་འཇོམས་སོགས་དང་། དུས་འཁོར་གྱི་སྔགས་ཐམས་ཅད་
ཀྱི་སྔགས་དོན་གྱི་སྐད་དོད་ཕལ་ཆེར་སྦྱོར་ཤེས་ཤིང་། རྒྱ་ཀློག་དང་རྒྱ་ཡིག་རྣམས་
རགས་པ་ཤེས་མོད། གར་ཡང་མ་ཕྱིན་པ་ལྟ་བུར་སོང་། ཡིག་ཆ་ཐམས་ཅད་ཐུན་
བར་ ལ་ བྲིས། ཤོག་ ལས་ ཐམས་ཅད་མཚན་མོ་བྱས། ཚ་དྲོའི་བར་ ལ་ གཞུང་
བཟུང་༑ སྲོད་དང་ཐོ་རངས་སྐྱངས་རན་བྱས་པས། ཤིན་ཏུ་ངལ་བར་བྱུང་ཤིང་།
བུ་སྟོན་རིན་པོ་ཆེ་ལའང་སྒྲའི་གསན་སྦྱོངས་ལ་མུ་གེ་བྱུང་བར་གྲགས་པ་ལྟར། དེ་
ལོ་མུག་གེ་ཤིན་ཏུ་ཆེ་བས། གྲྭ་པ་གཞན་རྣམས་ཀྱི་ཆས་སྐུ་མ་འགྲུབ་པར་ཆོས་
འཁོར་ལ་སློག རིན་གྲུབ་བསྒོར། ངེད་རང་གཉིས་ལ་བླ་མས་ཀྱང་གནང་བས་མ་
ཆད་པ་བྱུང་ནའང་། ཅུང་ཟད་བཀྲེན་པར་བྱུང་། དེ་དུས་ཞ་ལུ་རབ་འབྱམས་པ་
དཔོན་སློབ་ཀྱང་བྱོན། ཁོང་པ་ཙན་པ་རྐྱང་པ་གསན། སློབ་གཉེར་ཀྱང་ཞར་ཞོར་
མཛད༑ ཡིག་ཆ་ཡང་སྔ་ནས་བཤམ་གནང་ཞིང་། འབྱོར་ལྡན་དུ་འདུག་པ་སོགས་
ཀྱིས༑ འཕྲལ་སྐྱིད་སྡུག་གི་ཁྱད་པར་དུ་སྣང་བ་བྱུང་བས། ཕྱིས་ཆོས་རྗེ་ལོ་ཙཱ་བ་
ཆོས་འཁོར་དུ་གདན་འདྲེན་བཏང་བས། གཞི་བཙུན་རྣམས་ན་རེ། ན་ནིང་དཀའ་
བཅུ་པ་སྐྱིད་སྡུག་གཉིས་ཡོད་པ་དེ། སུས་གདན་འདྲེན་པ་ཡིན་ཞེས་འདྲི་བ་བྱུང་།
ཟླ་བ་དྲུག་ལྷག་གི་བར་ལ་ཤིན་ཏུ་འཕེལ་བར་བྱུང་ཀྱང་མདོ་གཉིས་ཀྱི་ཕྱེད་ལྷག་
རེ་ལས་མ་སོང་བའི་མཚམས་སུ། ཆོས་འཁོར་ནས་ཆོས་ རྗེ་དཔོན་སློབ་པའི་
བཀའ་ཤོག རྩེ་དོང་ནས་བདག་པོ་ནམ་མཁའ་ལེགས་པའི་སྦྲེལ་བཀའ་དང་
བཅས་པ་ཕེབས་ནས། དགུན་ཆོས་འཁོར་དུ་སླེབས། ཕྱིས་ལོ་གཅིག་ཙམ་སོང་
-27-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ནས་ཆོས་འཁོར་དུ་སྤྱན་དྲངས་ནས་ལྷག་མ་རྫོགས་པར་གནང་ཞིང་། སྙན་ངག་
དང་སྡེབ་སྦྱོར་མངོན་བརྗོད་སོགས་ཀྱང་ལེགས་པར་ཐོབ། ཐུགས་དམ་མཐིལ་དུ་
འདུག་པ་དང་། ཆོས་རྗེ་རྒྱལ་སྲས་ཐོགས་མེད་ཀྱི་བུ་ཆེན། ས་སྐྱ་པའི་བྱང་སེམས་
ཛྙཱ་ན་ཤཱི་ལ་དངོས་སུ་གསན་འདུག་པས། བློ་སྦྱོང་ཚང་བ་གཅིག་ཀྱང་གནང་། རྒྱ་
དཔེ་སོགས་ཀྱི་གནང་སྦྱིན་དང་བཅས་ནས་རིག་གནས་འདིའི་གཉེར་ཁ་གཏད་པ་
ཡིན་ནོ། །དེ་དུས་ཀྱི་ཆོས་མཚམས་གཅིག་དང་། ཕྱིར་ཡོང་དུས། ཤབ་སྨད་བཀྲ་
ཤིས་གླིང་དུ། འཁོན་གྱི་གདུང་བརྒྱུད་རིན་པོ་ཆེ་བདག་པོ་གྲགས་པ་བློ་གྲོས་པའི་
དྲུང་དུ། ཆོས་སྐྱོང་ཆེ་ཆུང་གི་རྗེས་གནང་། ལས་ཚོགས་ཀྱི་ལུང་དང་བཅས་པ་ཤིན་
ཏུ་རྒྱས་པ་ཚང་ལ་རྫོགས་པ་ཐོབ་ཅིང་། ཕྱིར་ཡོང་ཁའི་རྨི་ལམ་དུ། རྔ་བརྡུངས་དང་
བཅས་པའི་བསྐུལ་ཚིག་མང་དུ་མཛད་ནས་རྫངས་པ་ཡང་རྨིས་སོ། །དེ་ནས་ལུག་
ལོའི་དཔྱིད་སོས། ཆོས་རྗེ་སེམས་དཔའ་ཆེན་པོ་གཞན་དོན་ལ་གཤེགས། སྟོན་ཁ་
ཆོས་རྗེ་ཕྱོགས་ལས་རྣམ་རྒྱལ་ཉང་སྟོད་དུ་ཕེབས། ཆོས་བཀའ་དོན་དུ་གཉེར་ནས་
ཕྱིན་པའི་ལམ་དུ་རྨིས་ལྟས་བཟང་པོ་སོགས་ཀྱི་མཚན་མ་ཁྱད་པར་ཅན་ཡང་བྱུང་།
ཐོག་མར་བདག་ཆེན་རབ་བརྟན་འཕགས་པ་དང་སྔར་ནས་ཞལ་འདྲིས་ཡོད་པས།
མཇལ་དུ་ཕྱིན་པས་ཤིན་ཏུ་དགྱེས། ངེད་ཀྱི་བླ་མ་གྲགས་པ་དོན་དང་མཐུན་པ་
གཅིག་གདན་འདྲོངས་ཡོད། ཆོས་ཉན་ཁྱེད་ལས་ལྷག་པ་ནམ་ཡང་གཙང་པོ་བྱང་
ནས་ཡོང་མཁན་མེད་པས། མཇལ་སྣ་བ་ངས་བྱེད། ཚ་བ་ཐོན་འཕྲལ་དུ་འགྲོ།
ཆོས་སྡེ་ཆེན་མོ་ན། དགུན་ཆོས་ཚུགས་ནས་ཉི་མ་གཉིས་སོང་ཡོད། ཅེས་གསུང་
ནས་དེ་ལྟར་མཛད། མཇལ་མ་ཐག་ནས་ལེགས་པར་དགྱེས་དགུན་ཆོས་ལ་སྔ་དྲོ་
ཁྲོམས་ཆོས་སུ། སྤྱོད་འཇུག་དང་། གཟིམ་ཁང་དུ་དེ་ཉིད་འདུས་པའི་དོན་བསྡུས་
-28-



ལོ་ཆེན་ཐམས་ཅད་མཁྱེན་པ་ཤེས་རབ་རིན་ཆེན་རྒྱལ་མཚན་དཔལ་བཟང་པོའི་ཞབས་ཀྱི་རྣམ་པར་ཐར་པ། །
ནས་ཐུགས་ལས་གསུངས། ཕྱི་དྲོ་གཙུག་ལག་ཁང་དུ་དབང་བསྐུར་གནང་བ་ལ།
དམ་ཚིག་གསུམ་ལ་སོགས་པ་བྱ་རྒྱུད་སུམ་ཅུ། རྣམ་སྣང་མངོན་བྱང་ལ་སོགས་པ་
སྤྱོད་རྒྱུད་བཅུ། རྡོར་དབྱིངས་ལ་སོགས་པ་རྣལ་འབྱོར་རྒྱུད་ཆེ་བ་བཅུ་དང་། སྦྱོང་
རྒྱུད་བཅུ་གཉིས། གསང་འདུས་ གསུམ་ ལ་སོགས་པ་ནས། ཀྱེ་རྡོར་དང་དུས་
འཁོར་གྱི་བར། བླ་མེད་སུམ་ཅུ་སྟེ། དཀྱིལ་འཁོར་དགུ་བཅུ་ལྷག་པའི་དབང་
བསྐུར་རྣམས། རྒྱུད་སྡེ་རེ་རེ་ལ་སྟ་གོན་རེ་མཛད་ནས། དངོས་གཞི་འཇུག་ཅིང་།
དབང་བསྐུར་བའི་ཆོ་ག་རྣམས། རྒྱུད་རང་རང་གི་ཐོབ་ཐང་གང་ཡིན་ཆད་ལྷག་
ནོར་གསུམ་དང་བྲལ་བར་ལེགས་པར་ཐོབ་བོ། །དེ་ཡང་གཟུར་གནས་བློ་ལྡན་
དོན་གཉེར་གསུམ་ཚང་བས། གསུང་གསལ་པོ་ཐོས་སར་བཅར་ནས་ཞུས་པ་
རྣམས་ཀྱིས་ནི། དབང་རྫོགས་པར་ཐོབ་ངེས་སུ་སྣང་ཡང་། དབང་ཞུ་མང་བས་
མཐའ་མར་ལུས་པ་དང་། ཅུང་ཟད་ཉེ་ཡང་། འདི་རྗེས་ལ་འདི་ཡོང་སོགས་ཀྱི་
ཉམས་དང་། དོན་གཉེར་མེད་པར། ཆོས་རྗེ་བཞེངས་ནས་རྡོ་རྗེ་དང་བུམ་པ་མགོ་
ཐོག་དུ་འཇོག་པ་སོགས་ལ། ཉིས་མགོ་གསུམ་མགོ་སོགས་འབའ་ཞིག་དོན་
གཉེར་བྱེད་པ་དག་གིས་ནི། དེ་དག་ཕན་ཚུན་གླེང་པའི་ཀློག་ཆོར་གྱི་དུས་འདའ་
ཞིང་༑ དོན་གཉེར་བ་གཞན་ལའང་གནོད་པར་སྣང་མོད། དབང་མ་ཐོབ་ཀྱང་
བྱིན་བརླབས་ཁྱད་པར་ཅན་འབྱུང་བར་ནི། གདོན་མི་ཟའོ། །དེ་དུས་སྤྱོད་འཇུག་
གི་སྤྱི་དོན་ལམ་རིམ་གཅིག་གནང་གིན་འདུག་པའི། རྩོམ་ཡིག་པའང་བྱས༑ ཕྱག་
ཕྱི་རྒྱུན་པ་དང་། ཁྱད་པར་སྲོད་ལ་ཚོགས་འཁོར་མཛད་པའི་ཕྱག་ཕྱི་རྟག་པར་
བྱས་ཀྱང་། ཁོང་པ་རང་གི་ཚོགས་འཁོར་དྲངས་གསུང་ནས། བུ་རམ་སྡེར་མ་རེ་
གནང་ནས་ཤ་ཆང་རྟེན་འབྲེལ་ཙམ་ལས་མ་གནང་བ་ནི། གྲྭ་པའི་རིགས་ཀྱིས་
-29-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
འདུལ་བའི་ཀུན་སྤྱོད་གཙོ་བོར་གྱིས་གསུང་པར་གསལ་ལ། ཆོས་འཁོར་དུ། དྲུང་
ཀུན་བཟང་པ་བསྐོ་བཞག་གཅིག་ཚར་ཟེར་བའི་སྐད་ཆ་མ་གསན་བར་དུ་ཅི་ཡང་
མི་གསུང་བར། གསན་མ་ཐག་ནས། ཕྱག་ཕྱིར་འགྲོ་ཞེས་ནར་མར་གསུང་ཤིང་།
ཕྱིས་འདིར་གདན་སར་སླེབ་པ་གསན་མ་ཐག་ཏུ། ད་ངེད་ཀྱི་རྩར་མ་ཡོང་པ་ལ་མི་
དགའ་བ་མེད་པས། བསྟན་པའི་བྱ་བ་ལ་འབད་པ་ཐོན། གསུང་པའི་བཀའ་ཤོག་
ཕེབས་པ་རྣམས་ནི། དགོན་པ་འདི་ལ་： རྟིངས་ [གཏིང]ཀྱི་ཐུགས་མཐོང་དང་།
འདུལ་བའི་དང་ཚུགས་ལ་ཐུགས་ཀྱི་ཕུག་ལེགས་པར་དགྱེས་པའི་མཚན་མར་
གསལ་ལོ། །དེ་ལྟར་ན་བདག་ཉིད་ཆེན་པོ་འདིས་ཀྱང་། བསྟན་པ་སྤྱི་ལ་རྫོགས་
པར་ཕན་དུ་རེ་བའི་གཉེར་ཁ་གཏད་པ་ཡིན་ནོ། །དེ་དག་གི་བར་བར་དུ། རྩེ་ཆེན་
ཆོས་རྗེའི་དྲུང་དུའང་སུམ་པ་ལོ་ཙཱ་བའི་སྙན་བརྒྱུད་ལ་སོགས་པའི་འཁྲིད་ཆུང་དང་
སྒྲོལ་མ་དཀར་སྔོ་ལ་སོགས་པའི་མན་ངག་དུ་མ་ཐོབ་བོ། །དེ་ནས་ལོ་སུམ་ཅུ་རྩ་
དགུའི་སྟེང་དུ་སླེབ་མ་ཐག་པ་ཆུ་མོ་ཕག་གི་ཧོར་ཟླ་དང་པོའི་ཉེར་ལྔ་ལ། ཆོས་
འཁོར་གྱི་གདན་སར་སླེབ། དམ་པ་དུ་མའི་བཀའ་དྲིན་ལས། མདོ་སྔགས་ཕལ་
ཆེར་ཐོས་ཤིང་ཤེས། དོན་གཉེར་དུ་བྱུང་ཡང་འཆད་མི་ཤེས་པ་མི་སྣང་མོད་ཀྱི།
མདོ་མང་ལ་སོགས་པ་རྒྱལ་བའི་བཀའ་ཕལ་ཆེར་གྱི་ལུང་མ་ཐོབ་པས། བསྟན་
པའི་རྒྱུན་ལ་ལེགས་པར་བསམ་ནས། སྟག་ཡོས་གཉིས་ཀྱི་དཔྱིད་སོས། གནས་
རྙིང་དཀའ་བཅུ་པ་སེམས་དཔའ་ཆེན་པོ། རིན་ཆེན་མཆོག་གྲུབ་པ། བཀྲ་ཤིས་
རྫོང་ཁ་ལ་སོགས་པར་སྤྱན་དྲངས་ཏེ་བཀའ་འགྱུར་ ཕལ་ཆེར་གྱི་ལུང་ ཞུས།
དགྱེས་བཞིན་དུ་བསྐྱངས་སོ། ཁྱི་ལོ་སྟོན་ཁ། ཆོས་རྗེ་མཁྱེན་རབ་དབང་ཕྱུག་པའི་
གསུང་ལས། འདུལ་བ་མདོ་དང་ཚད་མ་མདོ་གཉིས་ཀྱི་རང་འགྲེལ་ལ་འགྱུར་
-30-



ལོ་ཆེན་ཐམས་ཅད་མཁྱེན་པ་ཤེས་རབ་རིན་ཆེན་རྒྱལ་མཚན་དཔལ་བཟང་པོའི་ཞབས་ཀྱི་རྣམ་པར་ཐར་པ། །
བཅོས་གཅིག་གྲུབ་པ་བྱུང་ན། ཤིན་ཏུ་ལེགས་གསུང་བ་ཡོད་པས། རྒྱ་དཔེ་འཚོལ་
བ་དང་། གདན་ས་ཆེན་མོའི་བྱིན་བརླབ་ཞུ་བ་ལ། དཔའ་ལྡན་ས་སྐྱར་ཕྱིན་པའི་
ཕྱིན་ལམ་ལ། རྒྱ་གར་པཎ་ཆེན་ནགས་ཀྱི་རིན་ཆེན་པ་དང་། རྒྱ་ཁྲ་རྫོང་ཡར་ཐོན་
གྱི་ལམ་དུ་མཇལ། ཡི་གེ་བརྒྱ་པ་ལ་སོགས་པའི་ཆོས་ཀྱི་འབྲེལ་བ་ཅུང་ཟད་ཀྱང་
ཐོབ༑ གོང་དུ་བརྗོད་པའི་སློབ་དཔོན་འདུལ་མངོན་པ་དང་བཅས་ཏེ། དེ་ལྟར་
དམ་ཆོས་ནོད་པའི་བླ་མ་རབ་ཏུ་བྱུང་རྗེས་ཀྱི་དབང་དུ་བྱས་པ་བཅུ་བདུན་ཏེ།
：ཚིག་ [ཚིགས་]བཅད་རེ་རེ་ཙམ་གྱི་འབྲེལ་པ་ཡན་ཆད། སྐྱེ་བ་འདིའི་ཡོངས་
འཛིན་ཉི་ཤུ་རྩ་བདུན་ལེགས་པར་མཉེས་པར་བྱས་ཏེ། ཆོས་དང་ཟང་ཟིང་གི་
འབྱོར་པས་ལེགས་པར་བསྐྱངས་ཏེ། ཡོན་ཏན་དང་རྣམ་ཐར་གྱི་གཙོ་བོ་ནི་འདི་
ཉིད་ཡིན་ནོ། །
བཞི་པ་ནི། བཤད་མ་ཐག་པ་རྣམས་ཀྱིས་རྒྱས་པར་བཤད་ཟིན་ཅིང་།
དོན་བསྡུ་ན། གཞུང་ལུགས་ཀུན་ལ་ཤེས་རབ་རབ་དང་ཕུལ། །ཞེས་པས་ཚིག་
དང་༑ བསླབ་གསུམ་རིན་ཆེན། ཞེས་ པས་ དོན་ལ་སྦྱོང་ ཚུལ་ བསྟན་ཏེ། རིག་
གནས་ཐུན་མོང་བ་དང་། ཐུན་མོང་མ་ཡིན་པ་གཉིས་ལས། དང་པོ་ལ། བཟོ་དང་
གསོ་བ་དང་སྒྲ་དང་ཚད་མའོ། །དང་པོ་ནི། བོད་ཀྱི་བཟོ་བརྒྱུད་པ་ཊ་ཞེས་གྲགས་
པའང་མཐོང་། སྐྱེ་བ་སྔ་མའི་བག་ཆགས་ཀྱིས། ཡི་གེའི་རིས་ཀྱང་ཕལ་ཆེར་ཤེས་
ཏེ༑ ལོ་བཅོ་ལྔ་པ་ཙམ་ལ་རིན་སྤུངས་སུ་ཕྱིན། ：ལན་ཚའི་ [ལཉྫ]སྐྱོད་རིས་
མང་དུ་སྣང་བའི། རྣམ་རྒྱལ་འཇོམས་དང༌། ཚེ་གཟུངས་སོགས་བློ་ལ་ཡོད་པ་
རྣམས་༑ སྔར་ཡེ་མ་མཐོང་བ་ཀློག་ཤེས་ནས། འཐེན་ལུགས་མི་ཤེས་ཀྱང་། ནན་
གྱིས་བྲིས། བོད་ཀྱི་འཕྲིན་ཡིག་ནི་འགྲོ་བཞིན་པ་དང་། རྟ་ཐོག་དུ་ཡང་འབྲི་ཐུབ།
-31-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ལན་གཅིག་མཛུབ་མོ་གཡས་པ་ན་ནས། གཡོན་པས་ཞག་ཤས་འབྲི་བ་ཡང་བྱས།
དཔེ་ཡིག་མགྱོགས་ཚད་མདའ་ཚད་སུམ་ཅུ་འབྲི་བ་དང་། སྨྱུག་ཁ་གང་གི་སྣག་
ཚས་མདའ་ཚད་ཡིག་འཕྲེང་ཕྱེད་དང་གཉིས་མ་འབྲི་བ་དང༌། སྔ་དྲོ་ཤོག་གུ་མང་
པོའི་ནང་ལོག་བྲིས་ནས་དགོང་མོ། ཕྱི་ལོག་བྲི་བ་ལྟ་བུ་མ་བྱས་ན་སྣག་ཚ་མི་སྐམ་
པར་ཡུན་རིང་སྒུག་དགོས་པ་འབྱུང་བ་ལྟ་བུ་མགྱོགས་པར་གྲགས་པ་དང་། ལྷ་
བྲིས་དང་ ：ལྡེ་ [ལྡེར] སྐུ་དང་རྐོས་ལ་སོགས་པ་མ་བསླབ་པར་ཤེས་པ་དང་།
ཕྱིས་དུས་འཁོར་སྡོམ་འབྱུང་སོགས་ཀྱི་ཕྱག་ཚད་ལེགས་པར་ཤེས་ནས་ཡི་གེར་
བཀོད་པ་སོགས་སོ། ། །
གཉིས་པ་ནི། ཕྱི་མ་རྒྱུད་ལ་སྦྱངས་པ་ཅུང་ཟད་བྱས་ཤིང་། ཁྱད་པར་དུས་
འཁོར་ནང་ ལེ་ ལ་ མཁས་ པས། ནད་ བརྟག་ པ་ དང་། འབྱོར་ ལྡན་ དང་། ཀུན་
སྤངས་ཀྱི་སྨན་བརྟེན་ཚུལ་ཤེས་པས། རང་ལུས་ལ་བད་ཀན་སྨུག་པོའི་ནད་དང་།
རྒྱང་མིག་མི་གསལ་བ་སྔ་མོ་ནས་ཡོད་ཀྱང་། ཆེ་རུ་ཡེ་མ་སོང་བའི་ངང་དུ་གནས་
པ་དང་། གཞན་ལའང་ཕན་པ་ཅུང་ཟད་སྦྱོར་མོད་ཀྱི། བསྟན་པའི་བྱ་བ་ཆེན་པོ་
གཞན་ལ་ཤིན་ཏུ་གནོད་པར་སྣང་བས། ཤེས་ཚུལ་རྒྱ་ཆེར་མ་བསྟན་ཅིང་། ཡན་
ལག་བརྒྱད་པ་ཆེན་པོའི་དོན་བསྡུས་པ་ཞིག་བྱ་བར་འདོད་པའང་མ་འགྲུབ་བོ། །
གསུམ་ པ་ ནི། གོང་ དུ་ བརྗོད་ པ་ ལྟར་ གྲགས་ ཤིང་། གཞི་ འགྱུར་ དང་
འགྱུར་བཅོས་མང་པོའང་བྱས། འཕགས་པ་བརྒྱད་སྟོང་པ། གསེར་གྱི་ལན་ཚར་
རང་ཉིད་ཀྱིས་བྲིས་པ་ལ། བོད་སྐད་དངུལ་གྱིས་བྲིས་པའི་བདག་ཉིད་བརྡ་ཁྱད་
འཕགས་སོགས་སྐད་གཉིས་ཀྱི་བྱ་བ་ཡང་མང་དུ་བྱས་སོ། །
བཞི་པ་ནི། ཚད་མའི་སྦྱངས་པ་ཤིན་ཏུ་ཆེ་ཞིང་། བག་ཆགས་ཀྱང་གསལ་
-32-



ལོ་ཆེན་ཐམས་ཅད་མཁྱེན་པ་ཤེས་རབ་རིན་ཆེན་རྒྱལ་མཚན་དཔལ་བཟང་པོའི་ཞབས་ཀྱི་རྣམ་པར་ཐར་པ།
མོད་ཀྱི། ཕྲུ་གཙང་ཕྱོགས་ཀྱི་གྲུབ་མཐའ་ལ་དང་པོ་ཉིད་ནས་བློ་ལ་མི་འགྲོ་བའི་
བག་ཆགས་ཞིག་སྣང་བས། ད་ལྟ་ཡོངས་གྲགས་དང་མི་མཐུན་པས། བཤད་པ་
དང་༑ བརྩམས་པ་འགའ་རེ་བྱས་ཀྱང་། ཕྲིན་ལས་ཆེར་མི་སྣང་ངོ༌། །གཉིས་པ་
ལ༑ མདོ་དང་། སྔགས་ཏེ། ལེགས་བཤད་ཡི་གེར་བཀོད་ཚུལ་འོག་ནས་འཆད་པ་
ལྟར༑ རེ་རེ་ཞིང་ལེགས་པར་སྦྱངས་ཤིང་། བག་ཆགས་གསལ་བས་དུས་དེང་
སང་གི་བསྟན་པ་འཛིན་སྐྱོང་བྱེད་པའི་མཆོག་གོ་སྙམ་པའི་རློམ་པ་ཡོད་མོད་ཀྱི།
སྤེལ་བའི་ལས་ཀྱི་བགོ་སྐལ་ནི་ཤིན་ཏུ་ཞན་ནོ། །དོན་ལ་སྦྱངས་ཚུལ་ལ། ཚུལ་
ཁྲིམས་ཀྱི་བསླབ་པ་སོ་སོ་ཐར་པ་ནི། ཧ་ཅང་ལག་ལེན་དོགས་པའི་ཚུལ་མེད་ཀྱང་
འདུལ་ བ་ ཤེས་ པས། ལྟུང་བ་ རགས་པས་ མ་གོས་ཤིང་། ཕྲ་ མོ་ལ་ ཡིད་ ཀྱིས་
བསྡམས་ པའི་ ཕྱིར་ བཅོས་ བྱས་ པ་ དང༌། ཁྱད་ པར་ རང་བཞིན་ལ་ གཙོ་བོར་
འཛེམས་པས་ཚུལ་ཁྲིམས་ཀྱི་གཙོ་བོ་ལ་རྨ་མེད་དོ། །བྱང་སེམས་དང་། གསང་
སྔགས་ལ་ཡང་། ཡན་ལག་གི་ཉེས་པ་ཆར་ལྟར་བབས་ཀྱང་། སེམས་ཀྱིས་འཕྲལ་
དུ་ འཆོས་ པ་ དང་། རྩ་ བའི་ ལྟུང་བ་ སྐྱེད་ པའི་རྒྱུ། ཟག་ པ་ ཆེ་ འབྲིང་ དང་ མི་
འགྲོགས་པ་ཙམ་མོ། །ཏིང་ངེ་འཛིན་གྱི་བསླབ་པ་ནི། བསྐྱེད་རྫོགས་ཀྱི་མྱོང་བ་
ཅུང་ཟད་ཙམ་མ་གཏོགས། ཚེ་འདིར་བསམ་གཏན་གྱི་དངོས་གཞི་སོགས་མེད་
དོ༑ ༑ཤེས་རབ་ཀྱི་བསླབ་པ་ནི། བདེན་བཞི་དང་བདེན་གཉིས་ཀྱི་གནས་ལུགས་
རིགས་པས་ཅུང་ཟད་ངེས་ཤིང་། ཁྱད་པར་ཟླ་གྲགས་དང་། ཞི་བ་ལྷ་ཡི་ལུགས་ལ་
ཤིན་ཏུ་མོས་པས། ལོ་ཆེན་པ་ཚབ་དང་། སྐྱབས་མཆོག་ཡབ་སྲས་ཀྱི་བཞེད་པ་
ལྟར་༑ དབུ་མ་ཆེན་པོའི་སྐབས་སུ། དངོས་པོ་སྟོབས་ཤུགས་ཀྱིས་གྲུབ་པའི་ཚད་
མ་ཁས་མི་ལེན་ལ། ལྟ་བའི་མཆོག་གི་གོ་བ་ནི་གཏིང་ཚུགས་པ་རྙེད་མོད། མྱོང་བ་
-33-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ཁྱད་པར་ཅན་མེད་ལ། དེང་སང་། ཡོངས་སུ་གྲགས་པ་དང་ཆེས་མི་མཐུན་པས།
དབུ་ཚད་ལ་མཁས་གྲགས་མ་ཐོབ་བོ། །
ལྔ་པ་ལ་བཤད་པས་བུ་སློབ་བསྐྱངས་ཚུལ། རྩོམ་པས་ལེགས་བཤད་
སྤེལ་ཚུལ། གཞན་ཕན་གྱི་སྨིན་གྲོལ་བྱས་ཚུལ་ལོ། །
དང་པོ་ནི། ཆེན་པོའི་གཙུག་ན་མཛེས་ཅེས་སོགས་ཏེ་ཡོན་ཏན་གྱི་ཆེ་བ་ནི།
གཙོ་བོ་རང་གི་ཡོངས་འཛིན་འུག་ཚང་རིན་པོ་ཆེ་པ་དང་། སློབ་དཔོན་འདུལ་
མངོན་པས་དབང་དང་བཤད་པ་མང་དུ་གསན། ཆོས་འཁོར་རང་གི་གྲྭ་པ་ལ། རྟ་
ནག་རབ་འབྱམས་པ། ཤེས་རབ་ཆོས་ཀྱི་དཔལ་འབྱོར། སློབ་དཔོན་དཀའ་བཅུ་
པ་སྐྱེས་མཆོག་པ། མགོན་བཟང་པ། རིན་ཆེན་རྒྱལ་མཚན་པ་དང་། རྒྱལ་མཚན་
བཟང་པོ། ཀུན་དགའ་རྒྱལ་མཚན་པ་དང་། བསམ་གྲུབ་འོད་ཟེར་བ་སྐུ་མཆེད།
མགོན་པོ་རྒྱལ་མཚན། ནམ་མཁའ་རྒྱལ་མཚན་པ། རིན་ཆེན་དཔལ་སོགས་དང་
གྲྭ་པར་གཏོགས་པའི་དཀའ་བཅུ་འཛིན་ངེས་པ་བཞི་བཅུ་ཙམ་དང་། དཀའ་བཞི་
པ་ཕར་ཚད་ལེགས་པར་ཤེས་པའི་སྟེང་དུ། སྔགས་ཕལ་ཆེར་དང་ལེགས་སྦྱར་ལ་
སྦྱངས་པ་མང་ཞིང་། ཕྱོགས་ཀྱི་དཀའ་བཅུ་པ། རྟ་ནག་པ་ནོར་བཟང་རྒྱ་མཚོ།
བྱམས་ཆེན་པ་སངས་རྒྱས་འཕེལ། སེ་ར་བ་བློ་གྲོས་སེང་གེ་དང་། ཞ་ལུ་བ་བློ་
གྲོས་སེང་གེ བདག་པོ་བློ་གྲོས་མཐའ་ཡས་ལ་སོགས་བཅུ་ཕྲག་ལྷག་པས་ཀྱང་།
མདོ་སྔགས་དང་། སྒྲ་རིག་ཀྱི་ཕྱོགས་མང་དུ་བསླབས་སོ། ཁྱད་པར་ཆོས་དང་
འཇིག་རྟེན་གཉིས་ཀས་ཆེ་བ་ནི་དཔལ་ལྡན་ས་སྐྱ་པ་ཡིན་ལ། དེའི་གདུང་བརྒྱུད་
གོང་མ་མིའི་དབང་པོ་ཝང་ཆེན་པོ་ནམ་མཁའ་རྒྱལ་མཚན་པ་དང་། དེའི་སྲས་
ཕུལ་དུ་བྱུང་བའི་ཡོན་ཏན་དང་ལྡན་པ་ལྷ་སྲས་ནམ་མཁའ་རིན་ཆེན་པ་དང་། ནམ་
-34-



ལོ་ཆེན་ཐམས་ཅད་མཁྱེན་པ་ཤེས་རབ་རིན་ཆེན་རྒྱལ་མཚན་དཔལ་བཟང་པོའི་ཞབས་ཀྱི་རྣམ་པར་ཐར་པ།
མཁའ་བཀྲ་ཤིས་པས་ཐུགས་དད་ཅིང་སྐུ་དང་གསུང་གི་ཤིན་ཏུ་གུས་པས་བསྟེན་
ཅིང་༑ དཔལ་དུས་ཀྱི་འཁོར་ལོས་ཐོགས་དྲངས་པའི་རྒྱུད་སྡེ་བཞིའི་དབང་བཤད་
ལ་སོགས་མང་དུ་གསན་ཞིང་། དེའི་བློན་ཆེན། སྟག་གླིང་སྐྱོར་གསུམ། ཉེ་གནས་
ཆེན་ པོའི་ གདུང་བརྒྱུད་འབྲོག་རྒྱ་ཚོ་བ། དཔོན་ཆེན་གྱི་རྒྱུད་པ། ཤངས་པའི་
བདག་པོ་སྐུ་མཆེད། རྟ་ནག་དགེ་སྦྱོང་དཀར་པོས་ཐོགས་དྲངས། ཕུ་མདའི་ཆེ་
བཙུན་བྱང་འབྲོག་ཤིན་ཏུ་སྟོབས་ཆེ་བ། གཞན་ཡང་རིན་སྤུངས་པའི་དཔོན་སྐྱ་
མཐའ་དག ཕྱིས་བོད་ཆོས་རྒྱལ་གྱི་གདུང་བརྒྱུད་ལྷ་གླིང་དཀར་བ། བྱང་ཁྲི་སྐོར་
ལྕམ་བདག་མོ་ཚེ་རིང་མ་རྨོ་མཚན་ཡུམ་སྲས། གནམ་ས། ཡར་འབྲོག་པ། ཡར་
རྒྱབ་དཔོན་ཆེན་ལས་རབ་ཏུ་བྱུང་བ། གོང་དཀར་གྱི་མཁས་གྲུབ་ཀུན་དགའི་
མཚན་ཅན། བསྟན་འཛིན་ཆེན་པོ་ཤངས་སྟོན་བློ་གྲོས་རིན་ཆེན་པ། མི་ཉག་རབ་
འབྱམས་པ་གྲགས་པ་རྡོ་རྗེ། ཆོས་སྡེའི་ཆོས་དཔོན། གངས་ཆེན་ཆོས་འཕེལ་གྱི་
མཁན་པོ། མཁས་མཆོག་སྟོབས་ལྡན་འོད་ཟེར་བ། རྟ་ནག་རི་ཁུད་ཀྱི་མཁན་ཆེན་
བློ་བཟང་གྲགས་པ། ཤངས་དགེ་འཕེལ་གྱི་མཁས་པ་ཆེན་པོ་རིན་ཆེན་བཤེས་
གཉེན་པ་དཔོན་སློབ། དེ་བཞིན་དུ་ཤངས་དགུར་ཕྱོགས་ཀྱི་ཟུར་ཁང་པ། ཆུ་བ་
ཆོས་རྫོང་པ། སྟག་ལུང་སྣ་དཀར་བ། ལྷན་བྱེ་གླིང་པ། འུ་ཡུག་གི་ཟམ་འཚེར། ཆུ་
སེར་བ། ལང་འགྲོ་འུག་ཚང་། བདེ་ཆེན་པ། གྱེར་རེ་རྫོང་རི་བ། རྩེ་གདོང་རྣམ་
རྒྱལ་རྩེ་བ་སོགས་དད་པ་ཐོབ་ནས་མདོ་སྔགས་སྤྱི་དགོས་ཀྱི་དབང་བཤད། མན་
ངག་བསྟན་པ་མང་ངོ༌། །བསྟན་པའི་རྒྱལ་མཚན་མཚན་དཔེའི་དཔལ་འབར་བ།།
བློ་བཟང་བཟང་པོའི་ཞབས་ལ་ཞེས་པ་ནི། བསྟན་པ་ལ་བྱ་བ་ཅུང་ཟད་བྱས་པ་
དང་༑ ལུས་ཀྱི་ཡན་ལག་དང་ཉེན་(ཉིང་）ལག་ལ་སྐྱོན་མེད་པ་དང་། བློ་གྲོས་
-35-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
གསལ་བ་དང༌། ཇོ་ངན་དུ་གྲགས་པ་ལ་འཛོམས་པ་རྣམས་མིང་སྤེལ་དང་སྦྱར་
བའི་ཟུང་རྒྱན་དུ་བྱས་པ་ཙམ་སྟེ། སྤྲོས་ན་ཡི་གེ་མང་བར་འགྱུར་རོ། །མདོར་ན།
ལོ་ཉི་ཤུ་ རྩ་ བརྒྱད་པ་ལ། གསང་ ཕུར་གྲྭ་སྐོར་བྱས་ འཕྲལ་ནས་བཟུངས་ཏེ།
གྲོགས་དན་འཆོས་མཁན་མང་དུ་བྱུང་བ་སོགས་མི་ཚེ་རིལ་པོ་ལས་ཁའི་གཙོ་བོ་
མདོ་སྔགས་ཀྱི་འཆད་ཉན་འབའ་ཞིག་ཉིན་མཚན་དུ་བྱས་པས། རང་གི་བློ་གྲོས་
འཕྲལ་དུ་འཕེལ་མོད། གཞན་གྲུབ་མཐའ་ལེགས་པར་འཛིན་ཅིང་རྣམ་ཐར་སྐྱོང་
བ་ཆེར་མ་བྱུང་ཞིང་། འཆད་ཉན་གྱི་གྲགས་པ་མ་ཐོབ་ནའང་། དཔོན་སློབ་རེ་
འཁང་ཅན་དུ་སོང་ནས་ལོག་སྒྲུབ་བྱེད་པ་ནི་མི་གཅིག་ཀྱང་མེད་དོ། །
གཉིས་པ་ནི། ཟབ་ཡངས་ཤེས་རབ་ ཆུ་ གཏེར་ཆེན་པོ་ལས། །ལེགས་
བཤད་རིན་ཆེན་དབང་གི་རྒྱལ་པོ་ནི། །ཐུབ་བསྟན་རྒྱལ་མཚན་རྩེ་མོར་ལེགས་
བཀོད་ནས། །དཔལ་འབྱོར་བཟང་པོ་སྩོལ་ལ། ཞེས་པ་སྟེ། བྱིས་པའི་དུས་ནས་
ཚིགས་བཅད་རྩོམ་པ་ལ་ཤིན་ཏུ་རྩེ་ཞིང་། རྗེ་བཙུན་འཇམ་དབྱངས་སོགས་ལ་
བསྟོད་པ་གསོལ་འདེབས་བྱས་པ་ཡོད་ནའང་། བཙུན་པ་མ་བྱས་གོང་གི་རྣམས་
འཐོར་འདུག་སྤྱིར་གསུང་རབ་ཀྱི་ལེགས་བཤད་སྙིང་པོར་བསྡུ་བ་ལ་ཤིན་ཏུ་སྤྲོ་
ཞིང་༑ ཡིག་མཁན་གཞན་ལ་མི་ལྟོས། རང་ལ་ཡང་ཚེགས་ཆེན་པོ་མི་དགོས་པས།
རྩོམ་ཆོས་ གཞན་ལས་མང་ཙམ་ཡོད་མོད་ཀྱང་། སྤྱིར་བཤད་པ་མང་པོ་དང་།
ཁྱད་པར་བྱ་བ་ལས་ཀྱི་འཁོར་ལོ་གཙོ་བོར་བྱས་ཤིང་། ཆོས་དཔོན་དང་། དབུ་
མཛད་ཀྱི་གཞི་མཐུན་མ་བྱས་ན། དགེ་འདུན་དང་སྦྱིན་བདག་ཐུགས་ཡིད་མི་ཆེས་
པར༑ ཚོགས་ཀྱི་ཆོས་སྤྱོད་ཆོ་ག་ལ་གཙོ་བོར་བྱས་པས་རྩོམ་ལོང་མེད་པའི་ངང་
ལ་སོང་ངོ༌། །འོན་ཀྱང་སྐབས་གང་བྱུང་དུ་བརྩོན་འགྲུས་བྱས། བྱང་གི་རི་ཁྲོད་
-36-



ལོ་ཆེན་ཐམས་ཅད་མཁྱེན་པ་ཤེས་རབ་རིན་ཆེན་རྒྱལ་མཚན་དཔལ་བཟང་པོའི་ཞབས་ཀྱི་རྣམ་པར་ཐར་པ། །
སོགས་སུ་དལ་མེད་བྱས་པ་སྔར་གྲུབ་པའི་དཀར་ཆག་ནི། དང་པོར་དགེ་ལེགས་
ཐམས་ཅད་ཀྱི་རྩ་བ། བླ་མའི་གསོལ་འདེབས་ལ། ཆོས་འཁོར་བ་རྗེ་ཡབ་སྲས་
གསུམ་གྱི་གསོལ་འདེབས་རྣམ་ཐར་མ་རེ་ལ་འགྲེལ་པ་དང་བཅས་པ། གཞན་
ཡང་རྩ་བའི་བླ་མའི་གསོལ་འདེབས་ལ། རྒྱ་སྟོན་རིན་པོ་ཆེ། བཅོམ་ལྡན་ཆེན་པོ།
ཕྱོགས་ལས་རྣམ་རྒྱལ། མཁྱེན་རབ་དབང་ཕྱུག འཇམ་དབྱངས་ཆོས་རྗེ། ཡོན་
ཏན་རྒྱ་མཚོ། རིན་ཆེན་མཆོག་གྲུབ། རིན་ཆེན་བསོད་ནམས་འཕེལ། ལུག་ཚང་
རིན་པོ་ཆེ་རྣམས་ལ་གསོལ་འདེབས། ཆོས་རྗེ་ས་སྐྱ་པཎྜི་ཏ། ཆོས་རྗེ་བླ་མ་དམ་པ་
ལ་བསྟོད་པ་དང་། འཁོན་ས་སྐྱ་པའི་གདུང་རབ་རྒྱས་པ། བུ་སྟོན་རིན་པོ་ཆེ། རེད་
མདའ་བ། ཙོང་ཁ་པ་རྣམས་ཀྱི་བསྟོད་པ། གཞན་ཡང་། དབུས་གཙང་གི་བླ་མ་ཆེ་
ཆུང་མང་པོའི་བསྟོད་པ། ཡིད་དམ་གྱི་ཚོགས་ལ། སྟོན་པ་སངས་རྒྱས་ཐུབ་པའི་
དབང་པོ་ལ། གསང་བ་བསམ་གྱིས་མི་ཁྱབ་པ། ཆོ་འཕྲུལ་བསྟན་ཚུལ། མཐའ་
གཉིས་མུན་སེལ་སོགས། འཇམ་དབྱངས་ ལ་ ཞིང་བཀོད་རྟོགས་བརྗོད། སྡེབ་
སྦྱོར་པད་དཀར་སོགས། བརྒྱ་རྩ་ཙམ་ཡོད་རྒྱུ་ཡིན་ནའང་བསྡུས་པ་ཉི་ཤུ་སྐོར།
གཞན་ ཡང་རྒྱལ་ བ་ ཚེ་ དཔག་ མེད། བྱམས་པ། སྤྱན་ རས་གཟིགས། སྒྲོལ་མ།
འོད་ཟེར་ཅན་སོགས་ལ་མང་པོ་ཡོད་པ་ཐོར་བུར་བསྡུས་པ། སྤོ་ཏི་ཆེན་པོར་
ལོངས་པ་ན་གསལ། དེ་རྗེས་བསྟན་པའི་རྩ་བ། ལེགས་གསུང་འདུལ་བའི་སྐོར་
ལ༑ མདོ་རྩའི་ཊིཀ་ཆེན། སུམ་བརྒྱ་པ་དང་ལྔ་བཅུ་པའི་ཊིཀ ཉིས་བརྒྱ་ལྔ་བཅུ་རྩ་
གསུམ་གྱི་ཡན་ལག རྩིས་ཚིགས་བཅད་མ་། བསྟན་པའི་ གཞུང་བཞིན་སྒྲ་དང་
ཚད་མ་ལ། ཀ་ལཱ་པའི་ཊིཀ་ཆེན། ཙནྡཱ་པའི་ཊིཀ་ཆུང་། བྱིངས་གྲུབ་ཉེར་མཁོ།
རྣམ་འགྲེལ་ཊཱིཀ་ཆེན་དང་། རིག ས་གཏེར་ཊིཀ བསྟན་པའི་སྙིང་པོ་མདོ་སྡེ་དང་
-37-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
མངོན་པ་ལས། མདོ་སྡེ་ལ་ཕར་ཕྱིན་ཊཱིཀ རིན་ཆེན་ཕྲེང་བ་དང་། བཤེས་：སྤྲིང་
[སྤྲིངས]གི་ཊིཀ ཤེར་སྙིང་ས་བཅད། མངོན་པའི་ཐ་སྙད། མངོན་པ་ལ། མཛོད་
ཀྱི་ཊིཀ་ཆེན། ཀུན་བཏུས་ཊིཀ མདོ་སྡེའི་རྒྱན། འབྱེད་རྣམ་ གཉིས་ རྒྱུད་ བླ་ མ་
རྣམས་ཀྱི་ཊཱིཀ དོན་དམ་པའི་མངོན་པ་ལ། སྤྱོད་འཇུག：རིག་ [རིགས]པའི་
ཚོགས་ལྔ། བཞི་ འཇུག་རྣམས་ ཀྱི་ཊཱིཀ མདོ་སྔགས་སྤྱིའི་ཉམས་ལེན། སྡོམ་པ་
གསུམ་པོའི་རྣམ་གཞག་ལག་ལེན་དང་བཅས་པ་རེ་རེ། བསྟན་འགྱུར་གྱི་དཀར་
ཆག་འདྲེས་འཁྲུག་རྣམ་འབྱེད། བསྟན་པའི་གཙོ་བོ་རྡོ་རྗེ་ཐིག་པ་ལ། བྱ་རྒྱུད་དེ་
བཞིན་གཤེགས་པའི་རིགས་ཀྱི། གཟུངས་གྲྭ་ལྔ། འོད་ཟེར་ཅན། གདུགས་དཀར་
རྣམ་རྒྱལ་གྱི་མངོན་དཀྱིལ། པདྨའི་རིགས་ལ། བཅུ་གཅིག་ཞལ་ལྷ་སོ་བདུན་མ་
ཀླུ་སྒྲུབ་ལུགས་ཀྱི་མངོན་དཀྱིལ་སྔ་མོ་ནས་བྱས་པ་ཅིག་ཡོད། དེ་ཡོ་ག་སྒོ་བསྟུན་
ཡིན༑ སྤྱོད་རྒྱུད་རྣམ་ སྣང་ མངོན་བྱང་གི་མངོན་དཀྱིལ། རྣལ་ འབྱོར་རྒྱུད་ཀྱི་
བརྒྱུད་པའི་གསོལ་འདེབས། འདུས་པའི་སྨོན་ལམ་དང་བཅས་པ། སྟོབས་པོ་ཆེ་
དང་འགྲོ་བཟང་མ་རྣལ་འབྱོར་རྒྱུད་ཀྱི་ཉམས་ལེན་དང་སྦྱར་བ་བསྟན་པའི་ཡང་
རྩེ༑ རྣལ་འབྱོར་བླ་མེད་ཕ་རྒྱུད་ལ། གསང་འདུས་ཡེ་ཤེས་ཞབས་ལུགས་ཀྱི་
འཇམ་རྡོར་མངོན་དཀྱིལ་མཆོད་ཕྲེང་། དེ་འཇིག་རྟེན་དབང་ཕྱུག མི་བསྐྱོད་པ་ལྷ་
བཅུ་དགུ་མ། དམ་ཚིག་རྡོ་རྗེ། བགེགས་མཐར་བྱེད་རྣམས་ལ་འདོན་པ་སྤོ་ཚུལ།
འཇམ་རྡོར་དང་སྦྱར་བའི་ཆོས་དབྱིངས་གསུང་དབང་། རྣལ་འབྱོར་རྫོགས་འཕྲེང་
གི་གཙོ་རྐྱང་གི་མངོན་རྟོགས་དང་། སྙིང་པོ་ལྷ་གྲངས་དང་བཅས་པ། འཁོར་ཆེན་
མངོན་རྟོགས། གཤིན་རྗེ་གཤེད་སྐོར་ལ། རྡོ་རྗེ་འཇིགས་བྱེད་ཀྱི་མངོན་དཀྱིལ།
མཆོད་ཕྲེང་། དགྲ་ནག གདོང་དྲུག གཤེད་དམར་ལྷ་ལྔ་དང་བཅུ་གསུམ་མའི་
-38-



ལོ་ཆེན་ཐམས་ཅད་མཁྱེན་པ་ཤེས་རབ་རིན་ཆེན་རྒྱལ་མཚན་དཔལ་བཟང་པོའི་ཞབས་ཀྱི་རྣམ་པར་ཐར་པ།
མངོན་རྟོགས། དྲུག་ཅུ་པའི་གཏོར་ཆོག་རྒྱས་པ། མ་རྒྱུད་ལ་བདེ་མཆོག་ལོ་ཧི་པའི་
མངོན་རྟོགས་རྒྱས་བསྡུས། དྲིལ་བུ་པའི་མངོན་དཀྱིལ། རིམ་ལྔའི་སྨོན་ལམ་དང་
བཅས་ པ། ནག་ པོ་ པའི་ མངོན་ དཀྱིལ་ མཆོད་ འཕྲེང་། མཁའ་ འགྲོ་ རྒྱ་ མཚོའི་
མངོན་རྟོགས། སྒྱུ་ཐོད་གནས་གསུམ་གྱི་མངོན་རྟོགས། གྲུབ་རྒྱལ་མའི་ཚེ་ཁྲིད་
མངོན་ དཀྱིལ། གཉིས་མེད་ལ། ཀྱེ་རྡོར་ གྱི་ མངོན་ དཀྱིལ་ མཆོད་འཕྲེང། གུར་
རིགས་བསྡུས་ཀྱི་མངོན་དཀྱིལ། བསྟན་པའི་མཐར་ཐུག་དུས་ཀྱི་འཁོར་ལོ་ལག་
ལེན་ ལ། མངོན་ དཀྱིལ། མཆོད་ འཕྲེང། བསྟོད་ ཆེན། སྡོམ་ ཆེན་ དང་། དཔལ་
ལྡན་རྒྱུད་ཀྱི་མངོན་རྟོགས། སེམས་འགྲེལ་ལུགས་ཀྱི་བདེ་སྐྱེས་ཀྱི་མངོན་དཀྱིལ།
ཐིག་གི་བཤད་པ། ཕྱག་རྒྱའི་རིམ་པ། དེ་དག་གི་ཡན་ལག་དང་། རྣམ་གཞག་
རྒྱུད་སྡེ་སྤྱི་དང་བླ་མེད་རྒྱུད་སྡེ་ཀུན་ལ་སྦྱར་ཞིང་། ལག་ལེན་དུས་འཁོར་ལ་གཙོ་
བོར་བྱས་པའི་རྟེན་གསུམ་བཞེངས་ཚུལ་དཔལ་འབྱོར་རྒྱ་མཚོ། རབ་གནས་ཆོ་ག་
དགེ་ལེགས་རྒྱ་མཚོ། སྦྱིན་བསྲེག་ཆོ་ག་དངོས་གྲུབ་རྒྱ་མཚོ། ཚོགས་འཁོར་ཆོ་ག་
བདུད་རྩི་རྒྱ་མཚོ། ལྷོ་སྒོའི་ཆོ་ག་ངན་འགྲོ་ཀུན་འཛོམས། རྩིས་ཀྱི་ལག་ལེན། ལྔ་
བསྡུས་གཟའ་ལྔ་ཆ་གཉིས། ཉི་ཟླ་གཟའ་འཛིན། དུས་སྦྱོར་གཡུལ་རྒྱལ་ལ་བརྟེན་
པའི་ལག་ལེན་རྒྱས་པ་དང་འགྲེལ་ཆེན་ལ་བརྟེན་པའི་ཡུལ་དྲུག་གི་དུས་སྦྱོར།
འཇམ་དཔལ་རྩ་རྒྱུད་ལ་བརྟེན་པའི་རྩིས་འབྲས། སྐྱོན་སྤོང་རྒྱལ་བ་དགྱེས་བྱེད།
རྩོད་བཟློག རྩ་ཆད་འཆི་ལྟས་ཀྱི་བཤད་པ། མན་ངག་ལ། སྔོན་འགྲོ་དད་པའི་
རོལ་མཚོ། གསོལ་འདེབས་བྱིན་བརླབ་ཀྱི་སོར་བསམ་དབུ་མའི། སྲོག་འཛིན་
ཐིག་ལེའི། དྲན་ཏིང་བདེ་ཆེན་གྱི། ངོ་སྤྲོད་ཡིད་ཀྱི། གེགས་སེལ་རྣམ་གྲོལ་གྱི་
རོལ་མཚོ་སྟེ། རོལ་མཚོ་བདུན། ཀུན་གྱི་ཤེས་བྱེད་ལ། འགྲེལ་ཆེན་གྱི་ས་བཅད།
-39-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
སྔོན་འགྲོ་རྒྱུད་ལ་འཇུག་པའི་དགའ་སྟོན། སྤྱི་དོན་ཆེན་མོ་བསྟན་པའི་རྒྱ་མཚོ།
བསྐྱེད་རིམ་གྱི་བཤད་པ་རྒྱས་པ་དང་བཅས་པ། བརྒྱུད་པའི་གསོལ་འདེབས་སྨོན་
ལམ་དང་བཅས་པའོ། །དེ་བཞིན་དུ་གསང་འདུས་བདེ་མཆོག ཀྱེ་རྡོར། གཤིན་རྗེ་
གཤེད་སྐོར། རྡོར་ཕྲེང་བཀའ་གདམས་གླེགས་བམ་རྣམས་ཀྱི་བླ་མ་བརྒྱུད་པའི་
གསོལ་འདེབས། རང་རང་གི་ཉམས་ལེན་སྨོན་ལམ་དུ་བསྡུས་པ་རྣམས་དང་།
གཞན་ཡང་། རང་བསྐུལ་གཞན་བསྐུལ། དྲིས་ལན་སོགས་ཕྲན་ཚེགས་ཤིན་ཏུ་
མང་ ངོ༌། །ཆོས་ སྐྱོང་ གུར་ ཞལ། ལེགས་ ལྡན། ཚོགས་ བདག་ རྣམ་ སྲས་ ལས་
གཤིན་རྣམས་ཀྱི་བསྟོད་པ་བསྐང་བཤགས་ཆེན་མོ་དང་བཅས་པ། སྨོན་ལམ་ལམ་
རིམ་དུ་གྲིལ་བ། བཀྲ་ཤིས་ཐུང་མོང་བ་དང་བཅས་པ། མདོ་སྔགས་ཕྱི་ནང་ཀུན་
གྱི་དོན་བསྡུས་པ། གྲུབ་མཐའ་ཀུན་ཤེས་རྩ་འགྲེལ་ནི་ལེགས་པར་གྲུབ་ལ།
འདིའི་ གྲོགས་སུ། རིགས་ གནས་ཀུན་ཤེས། མདོ་སྡེ་ཀུན་ཤེས། རྒྱུད་སྡེ་ཀུན་
ཤེས་རྣམས་ཀྱང་རྩ་འགྲེལ་དུ་སྦྱར་བ་རེ་དང་། མངོན་པ་ཀུན་བཏུས་དང་། ཕར་
ཕྱིན་གྱི་སྤྱི་དོན་ཆེ་བ་རེ་མྱུར་དུ་བྱ་བར་འདོད་ཅིང་། ཚེ་རིང་ན། རྒྱུད་སྡེའི་རྣམ་
བཤད་འགའ་རེ་ཡང་བྱེད་འདོད་མོད་ཀྱི། སྤྱིར་ཕྲིན་ལས་ཀྱི་ལས་ཤུགས་ཆེར་མི་
སྣང་ཞིང་། ཁྱད་པར་ཚེ་སྟོད་ལ། བླ་མ་དམ་པ་འདྲ་ལ། དང་པོར་ཐུགས་རྩོམ་རེ་
ཞུས། རྣོ་བ་བཞིན་མ་བྱུང་བའི་རྐྱེན་གྱིས་མཐར་བསྐྱལ་བ་གཉིས་ཙམ་བྱས་པའི་
རྣམ་སྨིན་མངོན་འགྱུར་བ་ཡོད་པས། གཞན་དོན་དུ་འགྱུར་བ་ནི་དཀའ་ཡང་།
བསྟན་པའི་རྒྱུན་ལ་ཅུང་ཟད་ཕན་ཞིང་། འགའ་ཞིག་ལ་དོན་གཉེར་ཆེན་པོའང་
སྣང་བས་སྨོན་ལམ་བྱའོ། །
གསུམ་པ་ལ། འཁོར་ལོ་གསུམ་གྱིས་བསྟན་པ་སྤེལ། །འཕྲིན་ལས་བཞི་
-40-



ལོ་ཆེན་ཐམས་ཅད་མཁྱེན་པ་ཤེས་རབ་རིན་ཆེན་རྒྱལ་མཚན་དཔལ་བཟང་པོའི་ཞབས་ཀྱི་རྣམ་པར་ཐར་པ།
ཡིས་འགྲོ་དོན་བྱས། །ཕྱོགས་རེ་མིན་པས་གཉིས་དོན་གྲུབ། །བསྡུ་དངོས་བཞི་
ཡིས་ ཕྲིན་ ལས་ བསྐྱངས་པའོ། །དང་པོ་ནི། བསླབ་པ་ གསུམ་གྱི་ལུས་སྟོབས་
མཐའ་དག་རྫོགས། །འཁོར་ལོ་གསུམ་གྱི་རལ་ཁུར་འཐོན་པོར་འཛིན། །སྡེ་སྣོད་
གསུམ་གྱི་གད་རྒྱངས་ཆེར་སྒྲོགས་པས། །གདུལ་བྱ་གསུམ་གྱི་གངས་རི་སྐྱོངས་ལ་
འདུད༑ ༑ཅེས་པ་སེང་གེ་ཆེན་པོའི་གཟུགས་སུ་བཀོད་པ་སྟེ། བསླབ་པ་གསུམ་གྱི་
མཚན་ཉིད་ནི། འདུལ་བ། མདོ་སྡེ། མངོན་པའི་སྡེ་སྣོད་ཀྱི། རིམ་བཞིན་བསྟན་
བྱའི་གཙོ་བོ་ལུས་ངག་གི་ཉེས་སྤྱོད་གཙོ་བོར་བསྡོམ་པ་དང་། སེམས་ཀྱི་ཉོན་
མོངས་མངོན་འགྱུར་གཙོ་བོར་གནོན་པ་དང་། སེམས་ཀྱི་ཉེས་པའི་ས་བོན་དྲུང་
ནས་འབྱིན་པའི་བསླབ་པ་རྣམས། ལྷག་པ་ཚུལ་ཁྲིམས་ཀྱི་དང༌། ཏིང་ངེ་འཛིན་གྱི་
དང་༑ ཤེས་རབ་ཀྱི་བསླབ་པའི་མཚན་ཉིད་ཡིན་ལ། དེ་གསུམ་གྱི་ཡོན་ཏན་ཤེས་
བྱ་ལ་སྲིད་ཚད་མཐའ་མ་རྫོགས་ཀྱང་དུས་ལ་ལྟོས་ཏེ། གཙོ་བོའི་ཡོན་ཏན་མཐའ་
དག་རྫོགས་ཞེས་བྱའོ། །འཁོར་ལོ་གསུམ་ནི། འདུལ་བ་ལུང་ལས་གསུངས་པ།
བྱ་བ་ལས་ཀྱི་དང་། ཀློག་པ་ཐོས་བསམ་གྱི་དང༌། སྒྲུབ་པ་ནན་ཏན་གྱི་འཁོར་
ལོའོ། །དང་པོ་ནི། སློབ་དཔོན་གྱི་དུས། ཡོས་ལོའི་ཆོས་ ཁྲིམས་པ་བྱས་ཏེ། སྐུ་
འབུམ་གཉིས་ ཀྱི་ ཞིག་གསོས་ དང་། བཞུགས་ཚག་མཐའ་དག་ལག་བདར་སྟེ་
བྱས༑ དེ་གོང་ལོ་ཤས་གྲྭ་ཚང་སོ་སོར་བསོད་སྙོམ་བྱས་པས་ས་ཕྱོགས་ལ་འགའ་
རེས་ཀྱི་རྩོད་པ་ཆེན་པོ་བྱུང་ནས། རང་གིས་ཆུ་ལྷོའི་དབུ་མཛད་ལ་ཕྱིན་ཏེ། ད་ལྟ་
བར་དུ་འཆོས་པའི་སྤྱི་བསོད་ཁྱད་པར་ཅན་འདི་བཅས། སྤྲེའུ་ལོ་ལ། ཆོས་རྗེ་
སེམས་དཔའ་ཆེན་པོའི་བཀའི་ཐ་མ་དང་དུ་བླངས་ནས། དཔལ་གསང་བ་འདུས་
པའི་བློས་：ལོངས་[བསླངས]ལེགས་པར་སྦྱངས། གདན་སར་སླེབས་མ་ཐག་
-41-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ནས་གཟིམ་ཁང་ཤར་གནམ་སང་སུ་སོང་ཡོད་པའི་ཞིག་གསོས་ཚང་མ་དང་། ནང་
རྟེན་བྱམས་མགོན་གྱི་གསེར་སྐུ། ཇོ་བོའི་སྐུ་ཚད་མ། གླང་ལོ་ལ་ཁྲོ་མོ་ཆེ། ཡོས་
ལོ་སྒོ་ཁང་དང་གནམ་གཡང། སྦྲུལ་ལོ་གཟིམ་ཁང་བདེ་བ་ཅན་གྱི་ཚང་མང་སྟེང་
ཤོད། རྟ་ལོར་ཟངས་མ་ཆེའི་བཅོར་རྣམས། སྤྲེལ་ལོར། རྒྱུད་འབུམ། བྱི་བ་ལོ་ལ།
དབུ་རྩེ་དང་ཁྱམས་ཀྱི་སྤེན་བད། སྟག་ཡོས་འབྲུག་གསུམ་ལ། དུས་འཁོར་བློས་
：ལོངས[བསླངས]། སྟག་ལོ་ལ་གཙུག་ལག་ཁང་གི་ཀ་ཚར་གོང་མ་སྤེལ་བ་
རྣམས༑ ལྷན་ཅིག་གནས་པ་བྱང་པ་རིན་ཆེན་གྲུབ་ཀྱིས་སྒྲུབ་གྲོགས་པ་བྱས་ནས་
གྲུབ༑ སྤྲེའུ་ལོར། ཀ་ཚར་གཉིས་པ་དང་། ཤར་གྱི་ཐོག་བཅོས་ཁྱད་པར་ཅན༑
ཁྱི་ལོར་ཤར་གྱི་ལོག་བྲིས། གནས་བརྟན་ཐང་སྐུ་ཉི་ཤུ་རྩ་གསུམ་སོགས། དབུ་རྩེ་
ཆེན་མོའི་ཐོག་བཅོས་ཁྱད་པར་ཅན། ཕག་ལོའི་དགུན་སྟོད། བདེ་བ་ཅན་གྱི་ལྷ་
ཁང་ནང་མའི་ཐོག་བཅོས། ཐིག་ཁང་། སྟག་ལོར་འདུལ་བ་ལུང་རྫོགས་པར་གྲུབ་
པ་རྣམས་ལྷན་ཅིག་གནས་པ་ལྷའི་དཔལ་བཟང་གིས་དོ་དམ་པ་བྱས་པས་གྲུབ་སྟེ།
མདོར་ན་རྗེ་གོང་མ་རྣམས་ཀྱི་ཐུགས་སྟོབས་ཆེ་ཞིང་། དག་མ་འཐོན་པར་མཛད་
པའི་རྒྱ་བོ་ཆེ་ཡོད་པའི་སྟེང་དུ། ས་ཅུང་ཟད་ངན་ཙམ་གྱི་ཆོས་སྡེ་མཛད་པ་འདི་ཁོ་
བོའི་སྒྲིབ་སྦྱོང་ལ་དགོངས་པ་ལྟ་བུའོ། །
གཉིས་པ་ནི། རང་གི་བྱས་ཚུལ་ནི་སྔར་བརྗོད་ཟིན། གཞན་ཡང་། ཆོས་
འཆད་རྣམས་ལ། སྔར་གྱི་རྒྱག་རྟེན་རྒྱུན་པ་གང་ཡོད། འཆགས་མེད་དང་། རྙེད་
བཀུར་སྤར་ཆ་གང་འགྲུབ་བྱས་པའི་འཆད་ཉན་གྱི་བདག་རྐྱེན། གྲྭ་པ་སྤྱི་དགོས་
ལ༑ སློབ་གཉེར་གྱི་གྲོགས་ལྡན་སྒོ་དུ་མ་ནས་དང་། རིགས་（རིག》ལུང་གི་
རྩོལ་བ། དབྱར་དགུན་རིགས་ཇའི་སྒྲུབ་ཟླ། ཆོས་བར་གྱི་བདག་རྐྱེན་སོགས་རེས་
42-



ལོ་ཆེན་ཐམས་ཅད་མཁྱེན་པ་ཤེས་རབ་རིན་ཆེན་རྒྱལ་མཚན་དཔལ་བཟང་པོའི་ཞབས་ཀྱི་རྣམ་པར་ཐར་པ། །
མོས་སུ་བྱས་སོ། །
གསུམ་པ་ལ། རང་གིས་བསླབ་པ་ཕྱི་མ་གཉིས་ཀྱི་ཉམས་ལེན་རྩེ་གཅིག་
པ་མ་བྱུང་ནའང་། སྲོད་དང་ཐོ་རེངས་སོགས་གང་ཁོམ་འབད་རྩོལ་བྱས་ཤིང་།
གཙོ་བོར་ཚུལ་ཁྲིམས་ཀྱི་བསླབ་པའི་སྒྲུབ་པ་ཉམས་ལེན་ལ་འབད་པ་བཏོན།
དགོན་པར་གཞི་གསུམ་གྱི་ཉམས་ལེན་གྱི་གཙོ་བོ་བྱས་པའི་བསླབ་ཁྲིམས་ལ་གཙོ་
བོར་བྱས། དབྱར་དགུན་ཚོགས་ཆོས་ལ་འདུལ་བ་གཙོ་བོར་བཤད་པས། ད་དུང་
གཞན་ཕལ་ཆེར་ལས། བཙུན་རྐང་བཟང་བ་ཤ་སྟག་སྟེ། གླེང་བརྗོད་ཡོད་པ་རེ་རེ་
ཙམ་ལ་ཀུན་གྱིས་ཐན་ལྟས་སུ་བྱེད་པ་འདིའི་དོ་དམ་དང་བདག་རྐྱེན་ནི་བྱ་རྒྱུའི་
གཙོ་བོ་ཡིན་པའི་ཁུར་འཁྱེར་བ་ཡིན་ནོ། །གཞན་ཡང་སྔགས་ཀྱི་སྒྲུབ་མཆོད་
གསང་བ་འདུས་པ་ལུགས་གཉིས་ཀར་གྱི་བདག་འཇུག་ལོངས་པ་བརྒྱ་ཕྲག་
བརྒལ་བས། ཆོ་འཕྲུལ་གྱི་ཟླ་བ་ཕྱེད་ལས་ཉུང་མི་སྲིད་པ། དུས་འཁོར་བ་ལྔ་བཅུ་
སྐོར་གྱིས་དབྱར་སྟོན་བདག་འཇུག་ཚར་རེ་མའི་ཆོ་ག་ཆ་ལག་ཤིན་ཏུ་རྒྱས་པ་དང་
བཅས༑ ཞག་སྔ་མ་དང་མཚུངས་པ། དེ་དག་གི་རིང་ལ་ཀྱེ་རྡོར་བ་ལ་ལྔ་དྲུག་ཙམ་
གྱི་སྒྲུབ་མཆོད། བདེ་མཆོག་ལོ་ཧི་པའི་སྒྲུབ་མཆོད་ཀྱང་སུམ་ཅུ་སྐོར་གྱིས་ཞག་
བཅུ་སྐོར་སོགས་དང་། རྒྱུད་དེ་དག་གི་སློབ་གཉེར་བ་མང་རབ་ལ། བཤད་པ་དང་
བདག་རྐྱེན་གང་འགྲུབ། གཞན་ ཡང་ ལོ་མཚམས་པ་འགའ་རེའི་བདག་རྐྱེན་
རྣམས་སོ། །གདུལ་ བྱ་ གསུམ་ནི། དབང་པོ་རྣོ་འབྲིང་རྟུལ་ གསུམ་ སྟེ། གཞན་
རྣམས་རྟོགས་སླའོ། །
གཉིས་པ་ནི། རྒྱུད་སྡེ་རྣམ་བཞིའི་ཆུ་གཏེར་ཆེན་པོ་ལས། །དབང་མཆོག་
རྣམ་བཞིའི་འཛམ་བུ་ཆུ་བོའི་གསེར། །བསྙེན་བསྒྲུབ་རྣམ་བཞིའི་སྦྱོར་བས་ལེགས་
43-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
སྦྱངས་ནས། །འཕྲིན་ལས་རྣམ་བཞིས་རྟག་པར་སྐྱོང་ལ་འདུད། །ཅེས་པ། བྱ་བ།
སྤྱོད་པ། རྣལ་འབྱོར། རྣལ་འབྱོར་བླ་མེད་དེ། རྒྱུད་སྡེ་བཞི་པོ་རྒྱ་མཚོ་བཞི་ཡི་
གཟུགས་སུ་བཀོད་ནས། བྱ་རྒྱུད་ལ། ཆུ་དང་ཅོད་པན། སྤྱོད་རྒྱུད་ལ་དེའི་སྟེང་དུ།
རྡོ་ རྗེ། དྲིལ་བུ། མིང་དང་། རྣལ་ འབྱོར་ རྒྱུད་ ལ། དེའི་སྟེང་ དུ་ སློབ་ དཔོན་ གྱི་
དབང་༑ བླ་མེད་ལ། དེ་དག་གི་སྟེང་དུ་གོང་མ་གསུམ་སྟེ། རྒྱུད་སྡེ་བཞིའི་དབང་
བཞིའོ། །མཐར་ཐུག་བླ་མེད་ཀྱི་བུམ་གསང་ཤེས་རབ་བཞི་པ་སྟེ། དབང་བཞི་
གསེར་ གྱི་ གཟུགས་ སུ་ བཀོད་ པ། ཆུ་ གཏེར་ནས་ བླངས་ ཏེ། བསྙེན་ པ། ཉེར་
བསྒྲུབ༑ སྒྲུབ་པ། སྒྲུབ་ཆེན་སྟེ། བསྙེན་བསྒྲུབ་ཡན་ལག་བཞི་ནི། རྒྱུད་སྡེ་སོ་སོ་
ལ་ཡོད་པ་རྣམས་ཀྱི་གསེར་ལྟ་བུའི་དབང་བཞིའི་ལམ་གྱིས་དྲི་མ་སྦྱངས་ནས། ཞི་
རྒྱས་དབང་དྲག་གི་འཕྲིན་ལས་རྣམ་བཞིས། ནད་སོགས་ལུས་ཀྱི་སྡུག་བསྔལ་
དང་༑ མྱ་ངན་ལ་སོགས་པ་སེམས་ཀྱི་ཡིད་མི་བདེ་ཞི་བ་དང་། ཚེ་ཟད་པ་དང༌།
ནོར་དབུལ་བ་ལ་སོགས་པའི་ཚེ་དང་དཔལ་འབྱོར་རྒྱས་པ་དང་། བསྟན་པ་ལ་མ་
དད་པ་ལ་སོགས་པ་རྣམས་ཐབས་ཀྱིས་དབང་དུ་བསྡུས་པ་དང་། ཤིན་ཏུ་གདུལ་
དཀའ་བ་བདུད་རིགས་ཀྱི་མི་དང་མི་མ་ཡིན་པ་རྣམས། ཏིང་ངེ་འཛིན་དང་སྔགས་
ཀྱིས་ཚར་བཅད་པ་རྣམས་ཀྱིས་འཕྲལ་དང་ཕུགས་སུ་བསྐྱངས་པའོ། །དེ་ཡང་གཙོ་
བོར་གཞན་ཕན་སྙིང་རྗེའི་བསམ་ནས། ནད་ཀྱིས་གཟིར་བ་གཅིག་ལ་སོར་འབྲང་
ལྟ་བུའི་དབང་ཚར་གཅིག་བྱེད་པ་ནའང་། མཁའ་ཁྱབ་ཀྱི་སེམས་ཅན་དམིགས་
ཡུལ་དུ་བྱས་ནས། གཙོ་བོར་ནད་ཀྱིས་གཟིར་བ་མཐའ་དག་མདུན་དུ་མངོན་སུམ་
པ་ལྟར་བསམ་པས། ནད་པ་དེ་དང་ལྷན་ཅིག་ནད་ལས་གྲོལ་བར་མོས་པ་དང་།
ཚེ་སོགས་རྒྱས་པ་དང་། དེས་དབང་དུ་འདུས་ནས་ཆོས་ལ་སྦྱར་བ་དང་། ནད་པ་
44-



ལོ་ཆེན་ཐམས་ཅད་མཁྱེན་པ་ཤེས་རབ་རིན་ཆེན་རྒྱལ་མཚན་དཔལ་བཟང་པོའི་ཞབས་ཀྱི་རྣམ་པར་ཐར་པ།
དེ་ལ་འཚེ་བྱེད་དེས་མཚོན་པའི་བདུད་རིགས་ཐམས་ཅད། བསད་དང་། བསྐྲད་
དང་༑ སོགས་ཀྱིས་དེ་དག་གི་གདུག་སེམས་དང་། འབྱུང་ལུས་ཐལ་བར་བཅོམ་
ནས༑ འོད་གསལ་གྱི་སེམས་དང་ཡེ་ཤེས་ཀྱི་ལུས་མངོན་དུ་གྱུར་པར་མོས་པ་
རྣམས་བརྟག་པར་གང་ནུས་བྱས་པས་དེ་དང་དེའི་ནད་ཞི་བའང་མང་ཞིང་། འཆི་
ངེས་པའི་ནད་ལས། གྲོལ་བ་མང་དུ་བྱུང་ཞིང་ཤིན་ཏུ་མགུ་དཀའ་བ་དག་ཀྱང་
དབང་དུ་གྱུར་པ་དང་། མི་མ་ཡིན་ཤིན་ཏུ་མ་རུང་པ་ཁ་ཟུག་པ་དག་ཀྱང་རང་ཞིར་
སོང་བ་རྣམས། མང་པོའི་བློ་ལ་གསལ་ལོ། །
གསུམ་པ་ལ། གནས་ལྔ་རིག་པའི་མཐར་སོན་པཎྜི་ཏ། །གཞི་ལྔ་སྟོང་པར་
རྟོགས་པའི་རྣལ་འབྱོར་པ། །ལམ་ལྔ་རིམ་གཉིས་བསྒྲུབ་མཛད་རྡོ་རྗེ་འཛིན། །སྐུ་
ལྔ་འབྲས་བུ་མངོན་དུ་གྱུར་ལ་འདུད། །ཅེས་པ་ལ། རིག་གནས་ལྔ་ཤེས་ཚུལ་
བཤད་ཟིན། གཞི་ ལྔ་ནི། ཆོས་མངོན་པའི་བརྡ་ ཆད་དེ། སྣང་བ་གཟུགས་ ཀྱི།
གཙོ་བོ་སེམས་ཀྱི། འཁོར་སེམས་བྱུང་གི གནས་སྐབས་ལྡན་མིན་འདུ་བྱེད་ཀྱི།
རང་བཞིན་འདུས་མ་བྱས་ཀྱི་གཞི་རྣམས་ཏེ། འདི་ལྔར་མ་འདུས་པའི་ཤེས་བྱ་
མེད་དོ། །ལམ་ ལྔ་ནི། ཚོགས་ལམ། སྦྱོར་ལམ། མཐོང་ལམ། བསྒོམ་ལམ། མི་
སློབ་ ལམ་མོ། །སྐུ་ལྔ་ནི། སངས་རྒྱས་ སྐུ་ ལྔའི་བདག་ཉིད་ཅན། །ཞེས་མཚན་
བརྗོད་ལས་གསུངས་པ་ཡེ་ཤེས་ལྔ་ལ་སྐུ་ལྔར་བཞག་པ་སྟེ། ཆོས་དབྱིངས། མེ་
ལོང་༑ མཉམ་ ཉིད། སོར་རྟོག། བྱ་ གྲུབ་ ཡེ་ ཤེས་ རྣམས་ ཏེ། མདོ་ སྡེ་ རྒྱན་ ལ་
སོགས་པ་མདོ་ཕྱོགས་སུ་སྔ་མ་བཏགས་པ་བ་དང་། གཞན་བཞི་ཡེ་ཤེས་དངོས་སུ་
གསུངས་ལ། སྔགས་ཕྱོགས་སུ་སྔ་མའང་ཡེ་ཤེས་དངོས་སུ་གསུངས་སོ། །སྤྱིར་
དོན་སྨྲ་གཉིས། གཟུགས་སྐུ་དང་ཆོས་སྐུ་གཉིས་སུ་ངེས། བྱམས་ཆོས་སོགས་སུ།
-45-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ངོ་བོ་ཉིད་ལོངས་སྤྲུལ་སྟེ་གསུམ་དུ་ངེས་པ། གསང་སྔགས་ཕལ་ཆེར་དུ་རྟོགས་ཡེ་
ཆོས་སྐུ་བསྣན་ནས། བཞིར་ངེས་པ། དུས་འཁོར་དང་། མཚན་བརྗོད་དུ། བཞི་ལ་
བཅུ་དྲུག་ཏུ་དབྱེ་བ་དང་། སྐུ་ལྔར་གསུངས་པས། ཆོས་སྐད་བསྲེས་ནས་བྱེད་པ་
རྣམས་མི་འཐད་པས། འདིར་གསུང་རབ་མཐོན་པོའི་དབང་དུ་བྱས་པ་སྟེ། སྤྱིར་
སེམས་ཅན་ཐམས་ཅད་ཀྱང་སྐུ་ལྔ་མངོན་དུ་འགྱུར་རྒྱུ་ཡིན་པ་ལྟར། འདིར་ཡང་
ངོ་༑ ༑རིམ་གཉིས་ཀྱི་འཁོར་དུ། རྒྱུད་སྡེ་འོག་མའི། མཚན་བཅས་དང་། མཚན་
མེད་ཀྱི་རྣལ་འབྱོར་ཡང་བསྡུ་སྟེ། དེ་ཡང་ལམ་ཐུན་མོང་བ། དད་པ་དང་ངེས་
འབྱུང་ བྱང་ཆུབ་ཀྱི་ སེམས་ ཀྱིས་བསླངས་པའི། དགེ་ སྡིག་ གི་བླང་དོར། ཚུལ་
ཁྲིམས་རྣམ་དག་དང་བྱང་ཕྱོགས། ཕར་ཕྱིན་དྲུག རྒྱུད་སྡེའི་རྩ་བ་དམ་ཚིག་དང་
སྡོམ་པ། ངོ་བོ་སྣང་ཕྱོགས་དང་། སྟོང་ཕྱོགས་ཀྱི་ལྷའི་རྣལ་འབྱོར། མྱུར་དུ་མཐར་
ཕྱིན་བྱེད། བདེ་སྟོང་སྦྱོར་བ་སོགས་ཀྱི་ཡོན་ཏན་ཡོངས་སུ་མ་རྫོགས་ཀྱང་། ཆ་
ལག་དང་། ངོ་བོ་མ་ཚང་བ་མེད་ཅིང་། གོ་རིམ་ངེས་པ་དང་། བོགས་འབྱིན་དང་།
གེགས་སེལ་གྱི་ཡན་ལག་དང་བཅས་པ་ཤེས་ཤིང་། ཅུང་ཟད་ཉམས་སུ་མྱོང་བས།
ལམ་ཕྱོགས་རེ་བར་མ་ལས། ལ་ལ་མཚན་ཉིད་རྐྱང་པ་དང་། ཁ་ཅིག་སྒོམ་ཆེན་
རྐྱང་པ་དང་། དེ་བཞིན་དུ་མདོ་སྔགས་ཕྱོགས་རེ་བ་དང་། གྲུབ་མཐའ་དང་ཆོས་
ལུགས་སོགས་ཕྱོགས་རེ་བར་ལྷུང་ནས། བདག་བསྟོད། གཞན་སྨོད་ཀྱི་གང་ཟག་
དང་ཆོས་སྤོང་བ་ལྟ་བུ་མིན་གྱི། པཎྜི་ཏ་དང་། རྣལ་འབྱོར་པ་དང་། རྡོ་རྗེ་འཛིན་པ་
ཞེས་པའི་མིང་ཀྱང་སྒྲོ་བཏགས་པ་རང་མིན་པར་དོན་ལ་གནས་པ་དང་༑ དེ་
བཞིན་དུ་འདུལ་བ་དང་། མདོ་སྡེ་དང་། མངོན་པ་དང་། རྒྱུད་སྡེ་རྣམས་འཛིན་པ་
ཞེས་པ་ཡང་སྟེ། མདོར། དག་སྣང་ཕྱོགས་མེད་ཀྱི་དད་པ་དང་། ལེགས་བཤད་
-46-



ལོ་ཆེན་ཐམས་ཅད་མཁྱེན་པ་ཤེས་རབ་རིན་ཆེན་རྒྱལ་མཚན་དཔལ་བཟང་པོའི་ཞབས་ཀྱི་རྣམ་པར་ཐར་པ།
ཉེས་བཤད་འབྱེད་པའི་ཤེས་རབ་གཉིས་ཕན་ཚུན་འདྲེན་པ་བཞིན་དུ་འཕེལ་བའི་
སྨོན་ལམ་ཅུང་ཟད་ཐེབས་པར་གདོན་མི་ཟའོ། །
བཞི་པ་ནི། དྲི་མེད་བསླབ་གསུམ་ རིན་ཆེན་ གཞལ་མེད་ཁང་། །ཀུན་
གསལ་མཁྱེན་བརྩེའི་གཟི་འོད་རབ་ཏུ་འབར། །གཞན་ཕན་བསྡུ་བཞིའི་ཕྲིན་ལས་
ཐེམ་སྐས་ཅན། །ཐུབ་བསྟན་སྒྲོན་མེ་མཆོག་ལ་གུས་ཕྱག་འཚལ། །ཞེས་པ། ཡོན་
ཏན་གྱི་རྟེན་བསླབ་གསུམ་ནི་གཞལ་མེད་ཁང་། བརྟེན་པ། རང་དོན་མཁྱེན་བརྩེ་
ནི་འོད་སྟོང་འབར་བ་དང་། གཞན་དོན་བསྡུ་བཞི་ནི། ཐེམ་སྐས་དང་སྐྱེ་ཚལ་དང་།
དཔག་ བསམ་ གྱི་ ཤིང་ ལ་ སོགས་ པའི་ གཟུགས་ སུ་ བཀོད་ནས། འཇིག་རྟེན་
གསལ་བྱེད་ཉི་མ་བཞིན་དུ། བསྟན་པའི་སྒྲོན་མེ་མཆོག་ཉི་མ་ལྟ་བུ་ཡིན་ཞེས་
པའོ༑ ༑གཞན་རྣམས་བཤད་ཟིན་ལ། བསྡུ་དངོས་བཞི་ནི། མདོ་སྡེ་རྒྱན་ལས།
སྦྱིན་མཚུངས་དེ་སྟོན་ལེན་འཇུག་དང་། །བདག་ཉིད་རྗེས་སུ་འཇུག་རྣམས་ཀྱིས།།
སྙན་པར་སྨྲ་དང་དོན་སྤྱོད་དང་། །དོན་མཐུན་ཉིད་དུ་འདོད་པ་ཡིན། །ཞེས་སྦྱིན་
པ་ནི། ཕར་ཕྱིན་དྲུག་གི་ཟང་ཟིང་གི་སྦྱིན་པ་དང་མཚུངས། སྙན་པར་སྨྲ་བ་ནི།
ཕྱིན་དྲུག་སོགས་ཀྱི་ལམ་དེ་དང་དེ་གསལ་བར་སྟོན་པ་དང་། དོན་སྤྱོད་པ་ནི།
བསྟན་པ་དེ་ཉམས་སུ་ལེན་དུ་འཇུག་པ་དང་། དོན་མཐུན་པ་ནི། གཞན་ལ་གང་
བསྟན་པ་དེ་བཞིན་དུ་རང་ཡང་ཉམས་སུ་ལེན་པའོ། །དེ་རྣམས་ལས། དང་པོ་ནི།
སྦྱིན་ཤུགས་ཀྱི་ལོངས་སྤྱོད་ཆེ་ཚད་ནི་མ་བྱུང་ལ། གང་བྱུང་བླ་མའི་དུས་མཆོད་ལ་
དམིགས་ ཏེ། དགེ་ འདུན་ རྣམ་ དག་ ལ་ གཏོང་ བ་ དང་། བླ་ མའི་ དགོངས་ པ་
བསྐངས་ཕྱིར་དུ། ཞིག་གསོས་དང་རྟེན་བཞེངས་དང་། དགེ་འདུན་འདུ་བའི་ཆེད་
དུ༑ སྦྱིན་བདག་ལ་གཏོང་བ་སོགས་བྱས་ཏེ། རང་དོན་དུ་ཅུང་ཟད་ཀྱང་མི་འཛིན་



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
པའི་བསམ་སྦྱོར་གྱི་ལུགས་ཡིན་ནོ། །
གཉིས་པ་ནི་བཀའ་འགྱུར་རོ་ཅོག་ཚར་གཅིག་བཤད། བསྟན་བཅོས་ནི།
རྣམ་བཤད་གང་བྱས་རྣམས་ལས། ཚར་རེ་མ་བཤད་པ་མེད་ཅིང་། ཁྱད་པར་
དཀའ་ཆེན་བཞི་དང་། མཛོད་རྩ་འཇུག་བྱམས་ཆོས། སྤྱོད་འཇུག བཤེས་：སྤྲིང་
[སྤྲིངས]སོགས་ ནི། ཚར་ འགའ་ རེ་ བཤད། ཡང་ དགོས་ འདུལ་ བ་ དང༌། སྒྲ་
དང་༑ དུས་འཁོར་ནི་ཚར་ཤིན་ཏུ་མང་ངོ༌། །གཞན་ཡང་སོ་ཐར་གྱི་མདོ། འོད་
ལྡན་རྩ་འགྲེལ། མེ་ཏོག་ཕྲེང་རྒྱུད། མངོན་པ་ཕྲན་མང་པོ། ཚད་མའི་སྡེ་བདུན་ཕྱི་
མ་འདྲ་ཡང་བཤད་དོ། །གཞན་ཡང་། ཇོ་བོ་ཆེན་པོའི་ཆོས་ཆུང་བརྒྱ་རྩ། ཁྱད་པར་
བཀའ་གདམས་གླེགས་བམ་གྱི་ལུང་རྒྱས་པ་ཚར་ལྔ་ཙམ་དང་། ཐིག་ལེ་བཅུ་དྲུག་
གི་དབང་འཁྲིད་རྒྱས་བསྡུས་ཚར་དྲུག་ཙམ་དང་། རྡོ་རྗེ་ཕྲེང་བའི་སྐོར་གསུམ་གྱི་
བཤད་པ། ལག་འཁྲིད། དབང་བསྐུར་རྒྱས་པ། དཀྱིལ་འཁོར་ལྔ་བཅུ་ང་གཉིས་
མའི་ལུགས། རྡུལ་ཚོན་གྱི་དཀྱིལ་འཁོར་ཤིན་ཏུ་ངོ་མཚར་བ་བཞེངས་ནས་ཚར་
བཞི་སོང་། དེ་བཞིན་དུ་མཁའ་འགྲོ་རྒྱ་མཚོའི་དབང་རྒྱས་པ་བྱས། གཞན་ཡང་
གསུང་ངག་རིན་པོ་ཆེ་ཤིན་ཏུ་རྒྱས་པ་ཚར་གསུམ། ཅུང་ཟད་བསྡུས་པ་ཚར་
གཉིས༑ གསང་བདེ་དུས་ གསུམ་ གྱི་ རྫོགས་ རིམ་ ཚར་མང་པོ། གཤེད་དམར་
འཇིགས་བྱེད་ཀྱི་རྫོགས་རིམ་བཤད། ནཱ་རོ་དང་ནི་གུ། ཕྱག་ཆེན་ལྷན་ཅིག་སྐྱེས་
སྦྱོར༑ ཡི་གེ་བཞི་པ་གའུ་མ། དམར་འཁྲིད། དཔལ་མོ་ལུགས་རྣམས་རྒྱ་སྟོན་རིན་
པོ་ཆེ་ལས་ཐོབ་ནས་གཞན་ལའང་ཚར་རེ་ཙམ་བཤད། དམར་འཁྲིད་ཚེམ་བུ་
ལུགས༑ ཆོས་རྗེ་བླ་མ་དམ་པའི་ཡིག་ཆའི་སྟེང་ནས། སེམས་དཔའ་ཆེན་པོའི་དྲུང་
དུ་ཐོབ་སྟེ། ཚར་གསུམ་ཙམ་བཤད། གཞན་ཡང་ལས་ཀྱི་གཙོ་བོ་སྙན་སྨྲ་ལ་བྱས་
48-



ལོ་ཆེན་ཐམས་ཅད་མཁྱེན་པ་ཤེས་རབ་རིན་ཆེན་རྒྱལ་མཚན་དཔལ་བཟང་པོའི་ཞབས་ཀྱི་རྣམ་པར་ཐར་པ།
ནས་ཉིན་མཚན་མེད་པར་འབད་དོ། །
གསུམ་པ་ནི། རང་གི་ལྟ་བ་དང་སྤྱོད་པ་སོགས་ཀྱི་ཡོན་ཏན་གཞན་ལ་ཇི་
བཞིན་འཕོས་པ་མ་བྱུང་ནའང་། ཡིད་དགའ་ཙམ་བྱེད་པ་ཤིན་ཏུ་མང་ལ། ཆ་ཤས་
འཕོས་པའང་མང་པོ་ཡོད་དོ། །ཚུལ་ཁྲིམས་ཀྱི་བསླབ་པ་ནི། རྟ་ནག དགེ་
འཕེལ༑ ཆོས་འཁོར། རྒྱ་མཚོ་སོགས་ སུ་ བྱས་པ་ཀུན་གྲིལ་ན། རབ་བྱུང་བརྒྱ་
ཕྲུག་ གསུམ་ཙམ་ དང་། བསྙེན་རྫོགས་བདུན་ཅུ་ སྐོར་ བྱས་ ཤིང་། འགའ་ཟུང་
འགའ་ཟུང་མ་གཏོགས། ཆོས་འཁོར་བ་ལ་རབ་བྱུང་བསྙེན་རྫོགས་བྱས་པ་ཡིན་
ཟེར་ནས་བསླབ་ཚུགས་ལ་ནན་དུ་བྱེད་དོ། །
བཞི་པ་ནི། བསམ་པའི་ངོས་ནས་ཆོས་ལ་ཞུས་དག་བྱས་ཏེ་ཇི་བཞིན་བྱ་
བར་འདོད་པ་ཡོད་མོད། སྦྱོར་བའི་ངོས་ནས། རྗེ་བཙུན་རེད་མདའ་བས། འགྲོ་
དྲུག་ཕ་མར་ཤེས་པའི་སྙིང་རྗེ་དང་། །སྣང་སྲིད་སྟོང་པར་རྟོགས་པའི་ཤེས་རབ་
གཉིས༑ ༑རེ་འགའ་རེས་འཇོག་རེས་འགའ་ཟུང་འབྲེལ་བསྒོམས། །འོན་ཀྱང་
ཕལ་ཆེར་སྙོམ་ལས་དབང་དུ་ཐལ། །ཞེས་པ་བཞིན་ཏེ། དང་པོར་དད་པ་སོ་མའི་
ཚེ༑ བླ་མ་མཐོང་མ་ཐག་དང་དྲན་མ་ཐག་མཆི་མ་འཆོར་བའི་དད་པ་དང་། དགེ་
འདུན་དང་ལྷན་ཅིག་ཚོགས་སུ་འགྲོ་བའི་ཚེ། དགེ་འདུན་རྣམ་དག་དང་གོས་འདི་
ལྟ་བུ་གོན། གདིང་ལྷུང་འཁྱེར་ནས་ལྷན་ཅིག་འགྲོ་བའི་སྐལ་བ་བྱུང་སྙམ་པ་དང་།
ཆོས་གོས་ཆབ་བསིལ་གྱི་ཚེ། གཙང་སར་འཇོག་པ་ན་ཡང་འདི་ལྟ་བུའི་འདུལ་
བའི་ལག་ལེན་ཉམས་སུ་བླང་དུ་ཡོད་སྙམ་པ་སོགས་བྱས་མ་ཐག་ཏུ་མཆི་མ་ཡེ་མི་
ཐུབ་པ་དང་། ཁྱད་པར་གསོ་སྦྱོང་གི་ཚེ། མགོ་ཕུར་ནས་ངེས་འབྱུང་གི་ཤུགས་ཟད་
ཟད་ཀྱི་བར་དུ་མཆི་མ་བཏོན་པ་ན། འགའ་རེས་འདིས་སྡོམ་པ་ཤོར་བ་ཡིན་པར་
49-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
འདུག་ཟེར་མཁན་ཐོས་པ་ན། ཉམས་བསྐྱིལ་བས། དེ་རྗེས་ཀྱི་མཆི་མ་ཉུང་དུ་སོང་
བ་ན། ཆོས་རྗེ་མཁྱེན་རབ་དབང་ཕྱུག་པའི་གསུང་གིས། ཁྱེད་དད་པ་དང་ངེས་
འབྱུང་ཆུང་དུ་སོང་འདུག་པ་ཅི་ཡིན་ནམ་གསུང་བ་བྱུང་སྟེ། དེ་ལྟ་བུའི་ངེས་འབྱུང་
དང་༑ དེས་བསྐྱེད་པའི་ཚུལ་ཁྲིམས་སྔར་བཤད་པ་བཞིན་དང་བཙུན་པ་བྱས་ནས་
ལོ་གསུམ་ལྷག་པར་རྫས་མི་འཇུག་པར་གདན་རྐྱང་པའི་སྟེང་དུ་ཙོག་བུ་མཚན་
ཉིད་ཚང་བ་བྱས་པ་ཁམས་ལ་ཤིན་ཏུ་གཟན་པར་བྱུང་ནས་མཉེ་འབོལ་རེ་བཅུག་
གཉིད་ལ་ཟླ་གྲིབ་འདོམ་གང་གི་ཚད་ཡུན་རིང་པོ་བྱས། ཉུང་ཇ་འཐུང་སར་ཡང་
དཔེ་ཆ་བལྟ་བ་དང་། བསྐྱང་རན་བྱས་པས། གྲལ་པ་འདི་རྣམས་ཀྱིས། ཅི་ལབ་
བསམ་པ་མ་གཏོགས། གཏམ་གླེང་བྱས་པ་མི་ཚོར་བ་སོགས་དང་། བར་སྐབས་
སུ༑ དུས་འཁོར་རྒྱས་པ་སོགས་ཀྱི་བསྒོམ་བཟླས་འཆགས་མེད། མཚམས་གཅིག་
ནས་ དཔལ་ ལྡན་ རྒྱུ་ སྐར། མཁའ་ འགྲོ་ རྒྱ་མཚོ། ཆོས་ དབྱིངས་ གསུང་ དབང་
སོགས་ ཀྱི་དཀྱིལ་འཁོར་ཆེན་པོ་མང་པོའི་བསྒོམ་བཟླས་འཆགས་མེད། ཕྱིས་
རིགས་ ཚོགས་ བཞི་འཇུག བྱམས་ཆོས་ ལྔ། སྤྱོད་འཇུག རིན་ཆེན་ཕྲེང་བ་
སོགས་ གཞུང་ མང་པོ། དང་ པོ་ སློབ་ གཉེར་ གྱི་དུས། ཁ་ཏོན་ བྱས་ པ་ རྣམས།
གསོས་ནས་ཁ་ཏོན་ལོ་སྐོར་དུ་བྱས་པ་ལྟ་བུའི་བརྩོན་འགྲུས། ཚ་གྲང་སོགས་ཀྱི་
སྡུག་བསྔལ་ཅུང་ཟད་བྱུང་པ་ན། རང་ཉམས་ལ་དཔག་སྟེ། ཚ་གྲང་གི་དམྱལ་བ་
སོགས་ལ་དམིགས་ཏེ། མཆི་མ་འབྱིན་པ་སོགས་ཀྱི་སྙིང་རྗེ། སྣང་བ་ཐམས་ཅད་
རྫུན་པ་བསླུ་བའི་ཆོས་ཅན་དྲི་ཟའི་གྲོང་ཁྱེར་ལྟ་བུ་ལ་འཁྲུལ་ངོར་བྱ་བྱེད་འཐད་
པར་མཐོང་བའི་ཇི་ལྟ་བ་དང་། སྔར་བརྗོད་པའི་ཇི་སྙེད་པ་མང་དུ་ཤེས་པའི་ཤེས་
རབ་སོགས་ནི་ཡོད་ལ། ལོག་རྟོག་ཅན་དང་ཆོས་ཉམས་ཆུང་བས་བལྟས་པའི་ཚེ།
-50-



ལོ་ཆེན་ཐམས་ཅད་མཁྱེན་པ་ཤེས་རབ་རིན་ཆེན་རྒྱལ་མཚན་དཔལ་བཟང་པོའི་ཞབས་ཀྱི་རྣམ་པར་ཐར་པ།
དུག་གསུམ་གྱི་སྤྱོད་པར་མངོན་པ་མང་དུ་འབྱུང་ཡང་། ཆོས་དང་བསྟུན་པའི་ཚེ།
རྒྱུའི་ཀུན་སློང་འདུལ་བའི་དུས་དྲན་དང་། མདོའི་སྙིང་རྗེ་དང་། རྒྱུད་སྡེའི་ལྷའི་
རྣལ་ འབྱོར་ གྱིས་ གང་ཟིན་དང༌། མ་ཟིན་ན་དེ་མ་ཐག་ཏུ་བཤགས་བསྡམས་
སོགས་ལེགས་པར་བྱས་སོ། ། །
གསུམ་པ་ཡན་ལག་བདུན་པའི་ལྷག་མ་བྱ་བ། ཉམས་ལེན་མཐའ་དག་
སྨོན་ལམ་དུ་གདབ་པའོ། །
དང་པོ་ནི། མཆོད་པ་ཀུན་འབུལ་གྱི་སོགས་སོ། །
གཉིས་པ་ལ། རིག་གནས་སྤྱིའི་དང་། ནང་རིག་དགོས་ཀྱིའོ། །
དང་པོ་ནི། དོན་གཉེར་སོགས་སོ། །
གཉིས་པ་ལ། མདོ་ཕྱོགས་སྡེ་སྣོད་གསུམ་གྱི་དང་། སྔགས་ཕྱོགས་རྒྱུད་སྡེ་
བཞིའོ། ། །
དང་པོ་ནི། ལུས་ངག་སོགས་སོ། །གཉིས་པ་ལ། རྒྱུད་སྡེ་འོག་མ་གསུམ་
གྱི་དང༌། བླ་མེད་ རིགས་གསུམ་གྱི་སྨོན་ལམ་སྟེ། ཕྱི་རོལ་སོགས་དང་། གསང་
དབང་སོགས་སོ། །འདི་དག་གི་དོན་རགས་པ་གོ་སླ་ཞིང་། རྒྱ་ཆེར་བརྗོད་ན་ཡི་གེ་
མང་བར་འགྱུར་བས། གཞན་དུ་རྒྱས་པར་བཤད་པ་ལས་ཤེས་པར་བྱའོ། །
རང་གི་རྣམ་ཐར་རང་གིས་བརྗོད་ལ་ཞེ་འཚེར་ཡང་། །རྒྱལ་བས་གསུངས་
ཤིང་༑ ཁྱུང་པོ་རྣལ་འབྱོར། ཡང་མགོན་པ། འབའ་ར་བ་སོགས་དམ་པ་མང་པོས་
མཛད་པ་ལྟར། སློབ་མས་བསྐུལ་ངོར་པྲཛྷ་ རཏྟས་སྨྲས་པའོ། །ནོངས་ པ་ ཀུན་
བཤགས་སྐལ་བཟང་འགའ་ལ་ཕན་གྱུར་ན། །དགེ་བ་གང་དེས་ཕ་མ་མཁའ་
མཉམ་འགྲོ་བ་ཀུན། །མྱུར་དུ་རྒྱལ་བའི་གོ་འཕངས་འཐོབ་པའི་རྒྱུར་གྱུར་ཞིང་།།
-51-



མེག་བོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
བསྟན་པའི་སྒྲོན་མེ་སྐྱེ་རྒུའི་དཔལ་དུ་འབར་གྱུར་ཅིག །ཅེས་པ་སྟག་ཚང་གི་
ལོ་ཙཱ་བ་དགེ་སློང་ཆོས་སྨྲ་བ། ཤེས་རབ་རིན་ཆེན་རྒྱལ་མཚན་དཔལ་བཟང་པོ་
ཞེས་བྱ་བ་ལ། རང་གི་སློབ་མ་དབུས་གཙང་དུ་སྟོན་གྲགས་ཐོན་ཞིང་། ཐུགས་
བསྐྱེད་ཤིན་ཏུ་བཟང་བས། འཆད་ཉན་གྱི་ཚེ་གྲྭ་པ་མཁས་པ་མང་པོ་འཐོན་ཞིང་།
ཉམས་ལེན་གྱི་ཚེ་བླུན་རྨོངས་མགོན་མེད་མང་པོ་སྨྱུང་གནས་སོགས་ལ་ལེགས་
པར་འགོད་པའི་ཐུགས་ཅན། མཁས་མཆོག་སྐྱེས་མཆོག་དཔལ་བཟང་དང༌། མདོ་
སྔགས་མཐའ་དག་ལ་ཉམས་རྟོགས་ཕུལ་དུ་བྱུང་ཡང་ངོམས་པ་མེད་པར་ཐོས་
བསམ་སྒོམ་པས་དུས་འདའ་ཞིང་། གཞན་དོན་ཕུན་ཚོགས་མངའ་བ། འཕགས་
པ་མགོན་པོ་བཟང་དང་། རིགས་གནས་ཀུན་ལ་བློ་གྲོས་ཐོགས་པ་མེད་པས།
མཁས་བཙུན་བཟང་གསུམ་འཛོམས་པ། བྲག་ནག་དཀའ་བཅུ་པ་ནམ་མཁའ་
རྒྱལ་མཚན་པ་དང་། ཤངས་ཆོས་མཐར་ཕྱིན་ནས། མདོ་སྔགས་སྤྱི་དང་ཁྱད་པར་
སྒྲ་དུས་ལ་སྦྱངས་ཤིང་། རྣམ་ཐར་འཛིན་འདོད་གཙོ་བོར་ཡོད་པ། འཇག་པ་དགེ་
སློང་ཀུན་དགའ་འོད་ཟེར་རྣམས་ཀྱིས། ཡུན་རིང་པོ་ནས་ཡང་ཡང་བསྐུལ་ཞིང།
ཁྱད་པར་མཎྜལ་ཕུལ་ནས་དད་ཅིང་ནན་གྱིས་བསྐུལ་བ་དང་གཞན་ཡང་དོན་
གཉེར་བ་མང་པོ་དང་། ཁྱད་པར་རྒྱལ་བ་བཟང་པོ་དབོན་ཤྲཱི་དང་། ཧུ་ཤྲི་ཆེན་
པོའི་རིགས་བརྒྱུད་དྲི་མ་མེད་པ། བླ་མ་དང་བསྟན་པ་རིན་པོ་ཆེ་ལ་མཆོག་ཏུ་དད་
ཅིང་༑ གཏོང་ཕོད་དང་ལྡན་པ། འཚར་རབ་འབྱོར་ནང་སོ་རྒྱ་སོག་རིན་ཆེན་པས།
སྟོན་ཆོས་བཏེགས་ཏེ། ཞུ་རྟེན་འབུལ་བ་དང་བཅས་ནས་བསྐུལ་བའི་ངོར། རྣམ་
འགྱུར་ཞེས་བྱ་བ་ལྕག་ཕོ་སྟག་ཧོར་ཟླ་དགུ་པ་ཐ་སྐར་གྱི་ཟླ་བའི་ཡར་ངོའི་ཚེས་
བཞི་ལ་སྦྱར་བ་རེ་ཞིག་རྫོགས་སོ།། །།སརྦ་བྷ་ཝནྟུ།།
-52-



༄༅།།གཙང་སྟག་ཚང་ལོ་ཙཱ་བ་ཤེས་རབ་རིན་ཆེན་རྒྱལ་
མཚན་དཔལ་བཟང་པོའི་རྣམ་པར་ཐར་པའི་
ཁ་སྐོང་ཡིད་ཆེས་གསེར་གྱི་ལྗོན་པ་
ཞེས་བྱ་བ་བཞུགས་སོ།།
ན་མོ་གུ་རུ་བྷྱ༔ སྐུ་གསུམ་གངས་རིའི་མགུལ་ པ་ནི། །ཐུགས་ རྗེའི་ཆུ་
འཛིན་ སྨུག་ པོ་ འཁྱུད། །གཞན་ ཕན་ ཆར་ རྒྱུན་ འབེབས་ མཛད་ པའི། །འཇམ་
མགོན་བླ་མའི་ཞབས་ལ་འདུད། །ཅེས་ཁམས་གསུམ་ཆོས་ཀྱི་རྒྱལ་པོ་གཙང་སྟག་
ཚང་གི་ལོ་ཙཱ་བ་ཤེས་རབ་རིན་ཆེན་རྒྱལ་མཚན་དཔལ་བཟང་པོ་ཞེས་བྱ་བ་མཁས་
བཙུན་བཟང་གསུམ་འཆད་རྩོད་རྩོམ་གསུམ་གྱི་ཆ་ལ་གངས་ཅན་གྱི་མཁས་པ་
ཀུན་གྱི་གཙུག་ན་རྒྱལ་མཚན་གྱི་ཏོག་ལྟར་མངོན་པར་མཐོ་བ་བདག་ཉིད་ཆེན་པོ་
དེའི་རྣམ་པར་ཐར་པ་གསོལ་འདེབས་ཕུན་ཚོགས་དཔལ་འབྱོར་གཞུང་ཚིག་ཏུ་
སྦྱར་བ་དགུང་ལོ་དྲུག་ཅུ་རེ་དྲུག་ལྕགས་སྟག་ཡན་གྱི་རྣམ་ཐར་བདག་ཉིད་ཆེན་པོ་
རང་གི་སྒྲོ་བཀུར་དང་བྲལ་བ་མཛད་ཅིང་། །རྣམ་ཐར་དེ་ཉིད་དུ་རེ་ཞིག་གྲུབ་ཅེས་
པ༑ ཕྱིས་གདུལ་བྱ་རྣམས་དཔྱོད་དང་ལྡན་པ་རྣམས་ཀྱིས་དེ་འཕྲོས་བསྒྲིག་ཆགས་
སུ་དགོས་པ་རྗེས་སུ་གནང་བའི་བཀའི་གནང་བ་ལ་བརྟེན། གཞུང་ལུགས་རབ་
འབྱམས་སྨྲ་བ་ཤེས་རབ་ཚེ་འཕེལ་དང་། ལུགས་གཉིས་དད་པའི་རྗེས་འགྲོ་ཉེ་
-53-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
གནས་ལྷའི་དཔལ་བཟང་དང་། །ཆོས་ལུང་ལོ་ཙཱ་བ་དགེ་སློབ་གྲུབ་པ་རྒྱལ་མཚན་
གསུམ་གྱི་མཛད་པའི་ཁ་སྐོང་གི་རྣམ་ཐར་རྒྱས་པ་ཞིག་ཡོད་འདུག་ཀྱང་ཆོས་
འཁོར་སྒང་གི་བསྟན་པའི་འཕེལ་འགྲིབ་ཀྱིས་དཔེ་འཐོར་རྐྱེན་དུ་སོང་ཀྱང་འཇམ་
པའི་དབྱངས་ཆོས་ཀྱི་དཔལ་འབྱོར་གྱི་རྣམ་ཐར་དུ་རྗེ་བཙུན་སྟག་ཚང་པའི་སྔོན་
དང་ཕྱིས་ཀྱིས་སྐྱེས་རབས་ལུང་དྲངས་བ་དང་། །སྔོན་རབས་རྣམས་ཀྱི་གསུང་
རྒྱུན་གླེང་བ་རྣམས་དྲན་ལམ་དུ་གསལ་བ་འཐོར་བུ་རེ་ཞིག་ཟིན་བྲིས་སུ་སྡེབས་པ་
ལས༑ དེ་ཡང་མཐའ་ཡས་པའི་མཁྱེན་རབ་དང་། དམིགས་པ་མེད་པའི་ཐུགས་རྗེ་
དང་༑ རྟག་པར་གཞན་ལ་ཕན་པའི་ངང་ཚུལ་ཆེས་ཕུལ་དུ་ཕྱིན་པས་ས་གནས་ཀྱི་
བྱང་ཆུབ་སེམས་པ་ཆེན་པོ་ཡིན་པ་བརྗོད་མ་དགོས་ཀྱང་། ཇོ་བོ་ཡབ་སྲས་ཀྱི་ལུང་
བསྟན་དང་། བདག་ཉིད་ཆེན་པོ་རང་གིས་ཞལ་གྱིས་བཞེས་པ་སོགས་བརྗོད་པར་
བྱ་བ་ལས། ཕ་ཆོས་ལུང་བསྟན་ལས། གཙང་དུ་ཁོ་བོའི་དགོན་པ་ཆོས་ཀྱི་འཁོར་
ལོ་ རྩིབས་ སྟོང་ལས་ སྲས་ པ་ འབྱུང་ཞེས་ གནས་ ལུང་ བསྟན་ པ་ དང་། སྐྱབས་
མཆོག་མཚན་ཅེས་ པ་ དང་། ལྔ་ ཡིས་དངོས་ སམ་བརྒྱུད་པར་བསྐུར། ལྔ་ ལྡན་
བཟང་པོས་མི་ནུབ་སྐྱོང་། ཞེས་པ། སྐྱབས་མཆོག་ཅེས་པ་ལོ་ཆེན་སྐྱབས་མཆོག་
དཔལ་བཟང་དང་། ལྔ་ཡིས་དངོས་པོ་ཞེས་པ་ལོ་ཆེན་སྐྱབས་མཆོག་པ། ཆོས་རྗེ་
སེང་གེ་རྒྱལ་མཚན། སེམས་དཔའ་ཆེན་པོ་ནམ་མཁའ་འོད་ཟེར། རྗེ་སྟག་ཚང་པ་
ཤེས་རབ་རིན་ཆེན། འཇམ་དབྱངས་ཆོས་ཀྱི་དཔལ་འབྱོར་བརྒྱུད་པས་བསྐུར་
ཞེས་པ། འཇམ་དབྱང་སྐུ་སྐྱེ་དང་། ལྔ་ལྡན་བཟང་པོས་མི་ནུབ་སྐྱོང་ཞེས་པ་གོང་
གི་མཁན་ཐོག་དེ་རྣམས་ཀྱི་རིང་ལ་ཆོས་འཁོར་སྒང་གི་བསྟན་པ་མི་ནུབ་ཅེས་
པའོ། །རྗེ་ཉིད་ཀྱི་བཀའི་གནང་བ་བསྩལ་བ་ལས། ལོ་ཆེན་སྐྱབས་མཆོག་ཡབ་
-54-



སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་རྣམ་ཐར་ཁ་སྐོང་ཡིད་ཆེས་གསེར་གྱི་ལྡོན་པ།
སྲས་ཇོ་བོ་ཡབ་སྲས་སུ་གྲགས་ཤིང་གྲུབ་ལ། པུ་ཏོ་བ་ལུང་བསྟན་ལས་ལུས་
བསྐྱངས་པའི་ཕ་མ་དང་སེམས་ངོ་སྤྲད་པའི་བླ་མ་དག །འདི་དག་མཚུངས་པར་
བསྒྲུབ་བྱེད་ན་ཞེས་པུ་ཏོ་བའི་རིགས་རྒྱུན་ཟེར་མཁན་ཡོད་འདུག་ཀྱང་། འཇམ་
དབྱངས་ཡིན་པས་འོངས་དོན་མེད །འོན་ཀྱང་ལེགས་བཤད་རིང་ནས་གོམས་པ་
ཙམ་དུ་ཟད། ཇོ་བོ་ཡབ་སྲས་ཀྱིས་རྗེས་སུ་བཟུང་ལུགས་དང་གྲུབ་མཐའ་འཇོག་
ལུགས་སོགས་པ་ཚབ་ལོ་ཙཱ་ཉི་མ་གྲགས་ཀྱི་བུ་བཞིའི་ནང་ཚན་རྨ་བྱ་བྱང་བརྩོན་
དང་༑ འཇམ་གསར་ཤེས་རབ་འོད་ཟེར་དང་བློ་རིགས་མཐུན་པར་སྣང་། ནག་
ཚོའི་སློབ་དཔོན་རྒྱ་བརྩོན་སེང་ཙམ་ལ་འགལ་བ་མེད་དམ་སྙམ། ཞེས་དང་། ཡང་
སྐབས་ཤིག་ཏུ་ཉེ་གནས་ལྷའི་དཔལ་བཟང་གིས་རྗེ་ཉིད་ཀྱི་རང་བསྐུལ་མི་འགྱོད་
བཅོ་བརྒྱད་ཀྱི་གསུང་མགུར་ལས། །མང་ཐོས་སྒྲུབ་དང་བྲལ་བའི་དགེ་སྦྱོང་ཞིག།
སྔར་བྱས་ཆོས་ལ་རང་ཡིད་མ་ཆེས་ནས། །ཕྱིན་ཆད་རང་གིས་རང་ལ་འདི་ལྟར་
བསྐུལ༑ ༑ཞེས་གསུང་བརྡ་བ་རྗེས་འཆད་རྩོད་རྩོམ་གསུམ་གྱི་མཛད་པས་དུས་
འདའ་བ་འདི་ལས་ལྷག་པའི་སྙིང་པོའི་དོན་ཅི་ཞིག་ཡོད་ལགས་ཞུས་པས། རྒྱལ་
ཚབ་བྱམས་པས་ཐོས་པ་དང་སྒོམ་པ་གཅིག་གིས་གཅིག་ཤོས་མི་འདོར་བར་ཟུང་
དུ་འབྲེལ་བ་ཞིག་བསྟན་པའི་ལམ་ལ་འཇུག་པའི་གོ་རིམ་དུ་འདུག་ངས་འདུལ་བ་
ཀཱ་རི་ཀ་ལྔ་བཅུ་ནས་བཟུང་དུས་ཀྱི་འཁོར་ལོ་མན་གྱི་ཚིག་དོན་ལ་སྦྱངས་པ་
མཐར་ཕྱིན་པའི་སྒོ་ནས་བསྟན་དོན་དུ་ཅི་འགྱུར་བྱས་དེ་བས་སྐྱེ་བ་སྔ་མ་རྒྱ་བརྩོན་
སེང་དུ་གྱུར་པའི་ཚེ། ལྷ་བླ་མ་ཡེ་ཤེས་འོད་ཁུ་དབོན་གྱི་བདག་རྐྱེན་ལ་བརྟེན།
ལུས་ཀྱི་དཀའ་ཚེགས་འཇིགས་པ་ལ་མ་ལྟོས་པར་རྒྱལ་བ་གཉིས་པ་ཨ་ཏི་ཤ་སྤྱན་
དྲངས་བསྟན་པ་ལ་ཞུས་དག་མཛད། དེང་སང་བོད་ཡུལ་དུ་སངས་རྒྱས་ཀྱི་བསྟན་
-55-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
པའི་སྒྲོན་མེ་སྦར། བོད་རྒྱལ་བློན་འབངས་བཅས་ཀྱི་བྱ་དཀའ་ཆེན་པོ་ཡོང་ཁར་མུ་
སྟེགས་ངན་པའི་བསམ་སྦྱོར་གྱིས་ངེད་རང་ཚེའི་དུས་བྱས་པས་རྔོ་མ་ཐོག་ཅེས་
དང་༑ ༑ཇོ་བོའི་གསུང་ལས། བརྩོན་སེང་འཇའ་ཚོན་དཀར་པོ་ཞིག །བོད་ཀྱི་
ཕྱོགས་སུ་སོང་ངོ་ཞེས། །དབུ་རུ་སྟོད་ཀྱི་ཕྱོགས་སུ་སོང་།། རྗེས་འབྲངས་ཐམས་
ཅད་འཕགས་པ་སྟེ། །ཞེས་སོགས་དང་། སྐྱེ་བ་འདི་ལ་ཨ་ཏི་ཤའི་རིང་ལུགས་ལ་
མཁས་བཙུན་བཟང་གསུམ་ལ་རྨ་མེད་པའི་བགྱི་བ་ཕུལ་དུ་ཕྱིན་པའི་ཁུལ་ཡིན་
ཀྱང་འཕྲིན་ལས་ཀྱི་བགོ་སྐལ་ཆེ་བ་ཞིག་མ་བྱུང་། མདོ་ཏིང་ངེ་འཛིན་རྒྱལ་པོའི་
སྙིང་པོའི་དགོང་དོན་གྱི་བསྟན་པ་ལ་བྱ་བ་བྱེད་པ་ཞིག་དབུ་རུ་སྟོད་ཀྱི་ཕྱོགས་སུ་
སྐྱེ་བའི་འཕྲེང་བ་འཛིན། ཅེས་པ་དང་ཇོ་བོས་དབུ་རུ་སྟོད་ཀྱི་ཕྱོགས་སུ་སོང་།
ཞེས་པ་དང་སྐབས་འདིའི་ལུང་བསྟན་གུང་འགྲིགས་པར་སྣང་། སྲིན་རལ་གྱི་ཁོ་
བོ་ཆོས་འཁོར་གྱི་གདན་ས་འགོག་པའི་ཆེད་དུ་དྲུང་ཀུན་བཟང་པ་དང་། གཙང་
སྟོན་ཚུལ་རྒྱལ་བསྐོ་བཞག་མཛད་པ་དེ་གཉིས་མཁས་པ་ཕུལ་དུ་ཕྱིན་པ་ཡིན་ཀྱང་
བླ་མ་གོང་མ་རྣམས་ཀྱི་གདན་སའི་འོས་སུ་མ་གཏད་པས་སྔ་མས་གདན་ས་ལོ་
གཉིས་དང་ཕྱི་མས་ལོ་གཅིག་ལས་མཛད་རྒྱུ་མ་བྱུང་། ལུང་བསྟན་མ་ཟིན་ཅེས་
རྗེའི་ཞབས་འབྲིང་དུ་གཉུག་མར་གནས་པ་གནས་བརྟན་ཆོས་གྲགས་ལས་དངོས་
སུ་ཐོས། དེ་སྐབས་རྩེད་གདོང་དུ་བཞུགས་སྐབས་འཁོན་གྱི་གདུང་བརྒྱུད་བདག་
པོ་ནམ་མཁའ་ལེགས་ཀྱི་ཐུགས་རྗེས་ཀྱང་ཤིན་ཏུ་འཛིན་ཅིང་དཔལ་ལྡན་ས་སྐྱའི་
གྲུབ་རིགས་སོ་སོར་འཐེན་ཕྱོགས་མང་བས་བརྟག་གཉིས་ཀྱི་རྒྱུད་བཤད་མི་ཐུབ།
ཟླ་བའི་བཤད་སྲོལ་དང་མཐུན་པའི་དགོན་གནས་ཤིག་ངེད་རང་གི་ཁུལ་ཉེ་སྐོར་
དུ་བཏབ་དགོས་ཕེབས་པ་ནས་རིན་ཆེན་སྒང་གི་དགོན་པ་བསྲིངས་ལོ་གསུམ་ལ་
-56-



སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་རྣམ་ཐར་ཁ་སྐོང་ཡིད་ཆེས་གསེར་གྱི་ལྗོན་པ།
ལེགས་པར་གྲུབ། དགེ་འདུན་གསར་བུ་བདུན་ཅུ་སྐོར་འདུ་བའི་བླ་ནས་ཕོགས་
སྦྱོར་འཇགས་དང་གུར་བརྟག་སམ་བྷུ་ཊི་སོགས་ཀྱི་འཆད་ཉན་སྨར་བ་བྱུང་། རྣམ་
རྒྱལ་ཞེས་པ་ཆུ་མོ་སྦྲུལ་གྱི་ལོ་ཐུགས་སྲས་རྣམས་ཀྱི་ཐུ་བོ་བྲག་ནག་མཁས་གྲུབ་
ནམ་མཁའ་རྒྱལ་མཚན་དཔལ་བཟང་པོ་གཙོ་བོར་གྱུར་པའི་གདུལ་བྱ་རྣམས་ལ་
རྭ་འབྲོ་དགོངས་པ་གཅིག་ཏུ་གྲིལ་བའི་རྒྱུད་འགྲེལ་གྱི་བཤད་པ་དང་། དུས་
འཁོར་གྱི་བྱིས་པ་འཇུག་པའི་དབང་ནས་བརྩམས་ཏེ་དབང་བཞི་ཡོངས་སུ་རྫོགས་
པ་བསྩལ། དུས་འཁོར་གྱི་དཀྱིལ་ཐང་དང་། རྣམ་རྒྱལ་བུམ་པ། རྗེ་རང་གི་ཕྱག་
དྲིལ་སོགས་དབང་རྫས་རྣམས་གནང་སྟེ། ཆོས་འཁོར་སྒང་གི་བསྟན་པ་བཀའ་
གདམས་ཀྱི་བསྟན་པའི་རིགས་རྩོད་ལྡན་སྙིགས་མའི་ཡང་སྙིགས་མར་གྱུར་པ་
དང་༑ ལོ་ཆེན་ཐམས་ཅད་མཁྱེན་པའི་དགོང་གཏད་ལྟར་གནས་ཚད་རིང་བ་ཞིག་
དཀའ་བས། དྲུང་པ་ཁྱེད་རང་ལ་དུས་འཁོར་གྱི་བཀའ་བབས་པ་ཡིན་པས་དཀྱིལ་
འཁོར་ཡོང་རྫོགས་ཀྱི་ཆོ་ག་དང་། རྒྱུད་འགྲེལ་གྱི་བཤད་ཐབས་སོགས་གཏིང་
ཚུགས་པ་དགོངས་པར་བཞེས་པའི་ཁུར་བསྐྱེད་མཛོད་གསུངས། སྦྱོར་བ་ཡན་
ལག་དྲུག་གི་ཁྲིད་རྗེ་རང་གི་ཡིག་ཆའི་ཐོག་ནས་ཁྲིད་རིམ་རྒྱས་བཤད་དང་བཅས་
པ་མཛད། དེང་སང་གི་བར་དུ་བྲག་ནག་ཏུ་རྗེ་སྟག་ཚང་པ་ལུགས་ཀྱི་དུས་འཁོར་
དང་༑ གསང་འདུས་འཇམ་པའི་རྡོ་རྗེའི་དཀྱིལ་འཁོར་ཡོངས་རྫོགས་ཀྱི་ཆོ་ག་དར་
ཞིང་རྒྱས་པའོ། །ཆོས་འཁོར་སྒང་པ་དང་རྟ་ནག་དགེ་སྦྱོང་དཀར་པོ། བཀྲ་ཤིས་
སྡིང་པ་སོགས་དང་སྔ་སོར་ནས་མཆོད་ཡོན་འབྲེལ་ལམ་ལེགས་པས་ཆོས་དབར་
འདེགས་བཞིན་པ་དང༌། ངེད་དང་ཁྲི་ཐོག་ཏུ་འཁོད་ནས་རྒྱལ་ཚབ་ཆོས་ཀྱི་དཔལ་
འབྱོར་རབ་ཏུ་བྱུང་བ་ཡིན་པ་ནས་ཐམས་ཅད་དང་འབྲེལ་རྒྱུད་གུས་ཞེན་ཆེ་བས།
-57-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
བཀྲ་ཤིས་སྡིང་པས་ཡོན་བདག་བྱས་པའི་ཆོས་འཁོར་དགའ་ལྡན་རྩེའི་གྲྭ་ཚང་གི་
འཕེལ་རྒྱས་ལ་གཞིགས་ནས་གསེར་གླིང་དགོན་པ་བཏབ། དགེ་འདུན་བརྒྱད་ཅུ་
སྐོར་གྱི་འདུ་ཚོགས་དང་ཚུགས་བཅའ་སྒྲིག་ལ་གནས་པར་གྱུར་ཏོ། །ཤིང་ཕོ་རྟའི་
ཆོ་འཕྲུལ་གྱི་དུས་ཆེན་གྱི་རིང་གསང་བ་འདུས་པ་ལུགས་གཉིས་ཀྱི་སྐབས་ཚོགས་
པ་ཀུན་བདག་འཇུག་བཞེས་པའི་ཚེ། ཨ་ཙརྱ་ཁྲོ་གཉེར་ཅན་ཧུར་གཏུམས་པ་ལ་
བ་དཀར་པོས་ཐོད་བཅིངས་པ་ཚོགས་པ་ཀུན་གྱི་དཀྱིལ་དུ་འོངས་ནས། རྒྱལ་ཚབ་
རྒྱལ་ཚབ་ཅེས་སཾ་སྐྲྀ་ཏའི་སྐད་དུ་ལན་གཉིས་བཟློས་ཏེ་འཇའ་ཡལ་བ་ལྟར་གྱུར།
ཁོ་བོ་ཇོ་བོ་ཡབ་སྲས་ཀྱི་གྲལ་དུ་འཁོད་པའི་མདོང་གསོལ་ཨེ་ཡིན་དེ་ལྟར་མིན་ན།
ད་ན་སོ་ཡང་རྒས། གདན་ས་ཅིག་བསྐོ་བཞག་རན་པའི་བསྐུལ་མ་ཡིན་ལས་ཆེ་
གསུངས༑ ཆོས་འཁོར་རང་གི་གྲྭ་ཚང་དགའ་ལྡན་རྩེ། བདེ་འབྱོར། བྱང་ཆུབ་གླིང་
དང་བཅས་པའི་སློབ་དཔོན་ཆེ་བགྲེས་རྣམས་བསགས། ངེད་རང་ན་སོ་རྒས་པས་
རྒྱུན་རིང་སྡོད་ཤས་ཆུང་
། ཁྱད་པར་དཔལ་མགོན་ཞལ་བཞི་པ་འདིས་ལེགས་ཉེས་
ཀྱི་སྟངས་འཛིན་ཅིང་ཕྲིན་ལས་ཐམས་ཅད་ཚུལ་བཞིན་སྒྲུབ་པ་འདིས་བསྐུལ་བའི་
མཚན་མ་བྱུང་བས་དགེ་སྦྱོང་རྒན་པའི་བྱ་བ་དེ་ཙམ་གྱིས་ཆོག་ཟིན་པའི་སྐབས་
རེད༑ སོ་སོ་ནས་བསྟན་པ་དཔང་དུ་བཙུགས་པའི་གདན་སར་འོས་པའི་གྲོས་
མཁོས་ཐིངས་ཆེ་བ་དགོས་གསུངས། དེ་སྐབས་ཆོས་འཁོར་སྒང་གི་བསྟན་པ་
རྫོགས་ ལྡན་ ལ་ སྤྱོད་ པའི་ སྐབས་ ཡིན་ པས། དགེ་བའི་གཤེས་ གཉེན་བསླབ་
གསུམ་གྱི་ནོར་ལ་སྤྱོད་པའི་ཐུང་མོང་དང་ཐུན་མོང་མིན་པའི་རིག་གནས་དང་མདོ་
སྔགས་ལ་སྦྱང་པ་མཐར་སོན་པ་བགྲང་བར་འདས་ཀྱང་བླ་མ་གོང་མ་རིམ་པར་
བྱོན་པ་རྣམས་ཀྱིས་བསྐོ་བཞག་གནང་བ་བསྟན་པ་དང་སེམས་ཅན་ལ་ལེགས་
-58-



སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་རྣམ་ཐར་ཁ་སྐོང་ཡིད་ཆེས་གསེར་གྱི་ལྗོན་པ།
ལམ་ཆེ་བ་འདུག་པ་བཞིན། ད་ལམ་ཀྱང་རྗེ་ཉིད་ནས་དགོངས་པ་གང་གཏད་མ་
གཏོགས་སོ་སོས་འོས་འཐུ་འབུལ་བ་བློའི་ཡུལ་ལས་འདས། འོན་ཀྱང་རྗེ་ཉིད་སྐུ་
ན་དེ་ཙམ་གྱིས་བགྲེས་པ་ལ་མ་ཐུག་པས་ལོ་ཤས་གནང་འགབ་པའི་སྙན་སྒྲོན་
འཐད་པར་གསོལ་བས་གཉན་མགོན་ཆེན་པོས་བསྐུལ་ལུགས་ཀྱིས་ངེད་རང་ཚང་
མས་དཀོན་མཆོག་ལ་གསོལ་བ་བཏབ་ནས་མྱུར་སྟབས་སུ་འཁོད་པ་དགོས་པ་
གསུངས༑ གཟིམ་ཁང་བདེ་བ་ཅན་དུ་སྐུ་མཚམས་ལ་བཞུགས་སྐབས་སྔར་གྱི་ཨ་
ཙརྱ་དེ་བྱུང་ནས་སཾ་སྐྲྀ་ཏའི་སྐད་ལས་ཤ་ར་བ་ཆོས་ཀྱི་དཔལ་འབྱོར་ཞེས་འདི་བུ་
ཆོས་སུ་ལི་ཡུལ་རྒྱལ་པོ་དགེ་བ་དཔལ་གྱི་སྤྲུལ་པར་གྲགས། གསུངས། མི་སྣང་
བར་གྱུར་ཅེས་ལུང་བསྟན་གྱིས་གསལ་བས་མཁས་པ་དང་མཁས་རློམ་ཐམས་
ཅད་ང་རྒྱལ་དང་རེ་དོགས་བྲལ། རྗེ་ཆོས་ཀྱི་དཔལ་འབྱོར་རྟ་ནག་དགེ་སྦྱོང་དཀར་
པོའི་གདུང་རིས་ཕུན་སུམ་ཚོགས་པ་དང་། ཁྱད་པར་དགེ་བའི་བཤེས་གཉེན་ཤ་
ར་བའི་རྣམ་འཕྲུལ་དུ་ངེས་པ་དང་སྦྱང་ཡོན་ཀྱང་མཐར་སོན་པའི་ཚུལ་བསྟན་པས་
ཧོར་ཟླ་ལྔ་པའི་ཚེས་བཅུ་གཟའ་སྐར་ཚེས་བྱེད་སྦྱོར་བཟང་བའི་ཉིན་ལོ་ཆེན་
སྐྱབས་མཆོད་དཔལ་བཟང་པོ་ནས་བཟུང་མཁས་ཤིང་གྲུབ་པ་རིམ་པར་བྱོན་པའི་
མི་འཇིགས་པའི་སེང་གེའི་ཁྲི་ལ་མངོན་པར་འཁོད་དེ། རྗེ་སྟ་ཚང་པ་ཆེན་པོའི་སྒྲ་
དང་སྒྲུབ་པའི་བཤད་སྲོལ་གང་ཡོད། གའུ་མེ་བཟང་པོ་ལྟར་འཁྱོན་པའི་ཆོས་ཀྱི་
འཁོར་ལོ་ཆེན་པོའམ་འཁོར་ལོ་གསུམ་གྱི་སྒོ་ནས་ཆོས་འཁོར་གྱི་བསྟན་པ་དར་
ཞིང་རྒྱས་པ་དང་། སྔར་སོན་ནས་བོ་དོང་ཕྱོགས་ལས་རྣམ་རྒྱལ་རྗེ་སྟག་ཚང་པ་
དཔོན་སློབ་འབྲེལ་ལམ་ཤིན་ཏུ་ཆེ་བའི་འཁྱུད་ལམ་དང་བསྟུན། ཡར་འབྲོག་ཁྲི་
དཔོན་རྒྱལ་བུ་ལྷུན་གྲུབ་བཀྲ་ཤིས་དང་རྗེ་བཙུན་སྟག་ཚང་པ་མཆོད་ཡོན་ལྷད་མེ་
-59-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
གྱུར་པའི་ངངས་ཚུགས་ཀྱི་ཆོས་སྡེ་འདེབས་དགོས་ཚུལ་ནན་དུ་གསོལ་བར་བརྟེན་
ཤིང་ལུག་ཟླ་བ་བརྒྱད་པའི་ཚེས་བཅུ་གསུམ་ལ་ཐར་གླིང་ཆོས་སྡེ་ཆེན་པོའི་འགྲམ་
བསྙིང་ལོ་གཉིས་ངལ་མཐའ་གཙང་བར་གྲུབ་ཅིང་མངའ་རིས་ལོངས་སྤྱོད་ཀྱི་སྟེང་
ནས་ དགེ་འདུན་ཉིས་བརྒྱ་སྐོར་གྱི་མཆོད་གཞིས་ འབྱོར་ འཇགས་ཕུལ། ཆོས་
འཁོར་དུ་ཕེབས་ཚོགས་པ་ཀུན་ལ་དུས་འཁོར་རྒྱུད་འགྲེལ་གསུངས་པའི་དུས་
ལྷས་མེ་ཏོག་གི་ཆར་བབ་པ་ན་ཀ་ལིའི་ནང་དུ་འཛིན་ཐུབ་པ་བྱུང་། སྤྲེའུའི་ལོའི་
དགུན་སྟོད་ས་གཡོ་བ་དང་ལྟས་ཁྱད་པར་ཅན་མང་དུ་བྱུང་། །གློ་བུར་དུ་མཆོད་པ་
རྒྱས་པ་ཤོམས་གསུངས། དྲུང་ན་གནས་པ་དག་གིས་དུས་བཟང་བ་འཇམ་དཔལ་
རྡོ་རྗེ་འདི་ཡིན་ནམ་ཞུས་པས་ཤམ་བྷ་ལ་ནས་རིགས་ལྡན་སེང་གེ་མདུན་གྱི་ནམ་
མཁར་ངེད་རང་བསུ་བར་བྱོན་འདུག་གསུངས། ད་ཆོས་དོན་དུ་གཉེར་ན་རེམ་
ལས་གྱིས། ཧ་ཧ་གསུངས། དཔལ་གསང་བ་འདུས་པ་གདུལ་བྱའི་ངོར་དྲག་པོའི་
སྐུར་བཞེངས་པ་གཉན་མགོན་ཞལ་བཞི་པ་ཆེན་པོ་རྗེ་ཉིད་ཀྱི་བྲན་དུ་ཁོལ་ཞིང་
གཏོར་བསྔོས་དངོས་སུ་ལེན་པ་ཀུན་ལ་གྲགས་ཤིང་གྲུབ་པ་ལས། གཞན་དོན་ལ་
དགོང་པ་གཏད་པ་ཙམ་ནས་གཏོར་བསྔོས་ལེན་པར་བསྐྱེངས་པའི་ཕྱིར་འཐེན་
བྱེད་པ་ཞིག་བྱུང་བས། རྗེའི་གསུང་ལས་འཆི་བ་ཡོང་བ་ང་རང་གིས་ཤེས། སངས་
རྒྱས་བསྟན་པ་དར་ཞིང་རྒྱས་པ་དམ་ཚིག་སྙིང་གི་ཐིག་ལེར་གནས་པ་བྱོས་ཤིག།
ཅེས་བཀའ་བསྒོ་བས་སྐྱེངས་པའི་ཚུལ་གྱི་ངང་ནས་དར་ཅིག་གི་བར་རྗེའི་ཞལ་
རས་ལ་བལྟ་འདུག་པ་ལས་མི་གསར་བུ་གཅིག་བྱུང་བས་མི་སྣང་བར་གྱུར། སླར་
ཡང་ཡར་འབྲོག་པས་སྤྱན་དྲངས། མེ་མོ་བྱ་ལོ་ཟླ་བ་བདུན་པ་ནས་དགུ་པའི་བར་
རྒྱལ་བུ་ལྷུན་གྲུབ་བཀྲ་ཤིས་དང་ཐར་གླིང་གི་དགེ་འདུན་ཁྱིམ་བདག་སོགས་
-60-



སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་རྣམ་ཐར་ཁ་སྐོང་ཡིད་ཆེས་གསེར་གྱི་ལྗོན་པ།
གདུལ་བྱ་བགྲང་བར་ ཡས་ པ་ ལ་ རྒྱུད་སྡེ་འོག་མའི་དབང་བཀའ་དང་། ཀུན་
མཁྱེན་འཇིགས་མེད་གྲགས་པའི་གསུང་དེ་ཉིད་འདུས་པ་ཆེན་པོ་ཡོངས་རྫོགས་
ལུང་གནང་། ཚུར་ལམ་གཞིས་ཀ་རིན་ཆེན་སྤུངས་པར་ནང་སོ་ནོར་བཟང་པ་ལ་
ཚེ་རྟ་སྦྲགས་མའི་དབང་། དབུ་མ་བཤེས་སྤྲིངས་རྒྱས་བཤད་དང་བཅས་པའི་ལུང་
འདོན་ཆོས་ཁ་ཡར་པ་བསྩལ། ཆོས་འཁོར་དུ་ཕེབས་ཟླ་བ་དགུ་པ་དང་བཅུ་པའི་
བར་རྣམ་སྨིན་རླུང་སྲོག་རྫོགས་ཟིན་ནས་རྣལ་འབྱོར་ཏིང་ངེ་འཛིན་གྱི་རླུང་སྲོག་ལ་
འཚོ་གཞེས་མཛད། ཧོར་ལུགས་ཀྱི་ཟླ་བ་བཅུ་པའི་ཚེས་བདུན་ཙམ་ནས་སྐུ་ན་
སྙན་མངའ་བའི་ཚུལ་བསྟན། སྐུ་རིམ་འཕྲོད་བསྟེན་གྱི་རིམ་པ་གདུལ་བྱའི་གཡར་
ངོར་ཇི་ལྟར་གསོལ་བ་སྒྲུབ་ཏུ་སྣང་། གདན་ས་བསྐོ་བཞག་དང་བསྟན་པ་སྤྱི་བྱེ་
བྲག་ལ་འགྱོད་མེད་ཀྱི་འཛིན་སྐྱོང་བྱས་པའི་ཁུལ་ཡིན་སངས་རྒྱས་མཚན་དང་དཔེ་
བྱད་ཀྱིས་བརྒྱན་པ་དང་རྡོ་རྗེའི་སྐུ་འཇིགས་པའི་ཚུལ་བསྟན། བཅུ་དགུ་འབྲོམ་
སྟོན་སེང་གེའི་རྒྱལ་མཚན་དང་། ཉེར་གཅིག་ལོ་ཆེན་ཐམས་ཅད་མཁྱེན་པའི་དུས་
ཆེན་ཡིན་པས་འདི་གཉིས་གཅིག་གི་ཇ་བཤུར་འཐུང་ངམ། དཀོན་མཆོག་བླ་མའི་
དཀོར་ལ་མ་སྦགས་པའི་སྨོན་པ་མཆིས་པས་ཧེ་གར་བབས་རེད་གསུང་ཇོ་བོ་ཨ་
ཏི་ཤ་ཡང་ཚེས་ཉི་ཤུ་ལ་ཐུགས་དམ་གྲོལ་བའི་ཚུལ་བསྟན་པའི་དུས་ཁྱད་པར་ཅན་
ལ་དགོང་པ་གཏད་དེ་གུང་ཚིགས་ཀྱི་གཎྜི་མི་ཡོང་ཙམ་ལ་གཟུགས་སྐུའི་སྣང་
བརྙན་ཆོས་སྐུར་ཐིམ་པའི་ཚུལ་བསྟན། འདི་སྐབས་ཐ་མལ་རྣམས་ཀྱང་སྣང་བ་
འགྱུར་བའི་ཚིགས་སུ་བཅད་པ་མང་བ་འདུག་ཀྱང་དྲན་ལམ་ནས་མ་ཐོན། དེ་མ་
ཐག་ཐུགས་དམ་བསྐུལ་བའི་ཆོ་ག་གསང་བ་འདུས་པ་ལུགས་གཉིས་ཀྱི་ཆོ་ག་བ་
བརྒྱད་ཅུ་སྐོར། དཔལ་དུས་ཀྱི་འཁོར་ལོའི་ཆོ་ ག་ ལྔ་བཅུ་ ཙམ། སྨན་བླ་བདེ་
-61-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
གཤེགས་བརྒྱད་ཀྱི་ཆོ་ག་བརྒྱ་ཕྲག་གཉིས་ལྷག བཅོམ་ལྡན་འདས་ཀུན་རིག་གི་
ཆོ་ག་བདུན་ཅུ་སྐོར། རྡུལ་ཚོན་དང་འབྲེལ་དཀྱིལ་འཁོར་ཆོ་ག་ཡོངས་རྫོགས་དང་
གཞན་ཡང་ཕྱོགས་མཐའི་བུ་ཆེན་གྲ་རིས་ཐམས་ཅད་འདུས་ནས་དགེ་འདུན་སྟོང་
ཕྲག་གཉིས་ལྷག་ཙམ་གྱིས་ཞག་ལྔའི་རིང་མཆོདའབུལ་ཆེན་པོ་མཛད་པའི་གྲལ་
དབུར་རྗེ་རང་གི་ཐུགས་སྲས་དམ་པ་རྡོ་རྗེ་གདན་པ་ཀུན་དགའ་རྣམ་རྒྱལ་སྤྱན་
དྲངས༑ བསྙེན་བཀུར་འབུལ་ནོད་ཕྱག་འགྱེད་ལ་སོགས་པ་གྱ་ནོམ་པ་བསྒྲུབས།
དགུང་ཞག་བར་ཆོས་གྲྭ་རྣམས་ཀྱང་ཚུགས་མུས་དང་བལ་པོ་ཛྙཱ་ན་ཤྲཱི་ན་ཛ་དང་
དཔོན་གཡོག་བརྒྱད་དང་། བོད་ཀྱི་མགར་བ་ཤིང་བཟོ་བ་སོགས་དང་བཅས་ནས་
ཐུབ་པའི་སྐུ་རྒྱབ་མཐོ་ཉི་ཤུ་རྩ་ལྔ་པ་གསེར་ཟངས་ལས་གྲུབ་པ་དང༌། སྐུ་ཚབ་
བྱང་སེམས་ཉེ་བའི་བརྒྱད་རྣམས་འཇིམ་བཟོ་དང་། གསུང་གི་རྟེན་རྒྱུད་འབུམ།
ཁྱད་པར་རྗེ་རང་གི་བཀའ་འབུམ་ཕྱོགས་གཅིག་ཏུ་བསྡེབས་པ་པུ་སྟི་བཅུ་གསུམ།
ཐུགས་ཀྱི་རྟེན་སྐུ་གདུང་རིན་པོ་ཆེ་རིལ་པར་བཞུགས་པ་དངུལ་གདུང་བྱང་ཆུབ་
ཆེན་པོ་ཐོག་ཚད་ལྷག་པ་དང་བཅས་པ་དུས་མཆོད་ཆེན་མོའི་སྟེང་དུ་ལེགས་པར་
གྲུབ་པ་མངའ་རབ་གནས་དགེ་ལེགས་རྒྱ་མཚོ་དང་འབྲེལ་བའམ དབུལ་སོགས་
རྡོ་རྗེ་སློབ་དཔོན་ལ་ཁ་ཚར་དང་བཅས་གྲུབ་པ་གཙོ་བོར་རྒྱལ་ཚབ་ཆོས་ཀྱི་དཔལ་
འབྱོར་དང་ཉེ་གནས་ལྷའི་དཔལ་བཟང་གིས་དོ་དམ་ཁུར་ལེན་བགྱིས་ཏེ་གེགས་
མེད་དུ་གྲུབ་པའོ། །རྒྱལ་ཚབ་ཆོས་ཀྱི་དཔལ་འབྱོར་མཁྱེན་བརྩེ་ནུས་གསུམ་གྱི་
བདག་ཉིད་ཆེན་པོར་གྱུར་པའི་འཁོར་ལོ་གསུམ་གྱི་སྒོ་ནས་བསྟན་པ་སྤྱི་སྒོས་ཀྱི་
འཛིན་སྐྱོང་རྗེ་གོང་མ་རྣམས་ལས་ཆེས་ཆེར་ལྷག་པའི་ཚུལ་མངའ་བ་སོགས་ཉིད་
རང་གི་རྣམ་ཐར་དུ་གསལ་བ་ལྟར་ལགས། །བཀྲ་ཤིས་དཔལ་འབར་སངས་རྒྱས་
-62-



སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་རྣམ་ཐར་ཁ་སྐོང་ཡིད་ཆེས་གསེར་གྱི་ལྗོན་པ།
བསྟན་པ་དར་ཞིང་རྒྱས་པར་ཤོག། ། །



༄༅། །སེམས་དཔའ་ཆེན་པོ་ནམ་མཁའ་འོད་ཟེར་གྱི་རྣམ་ཐར་
བཞུགས་སོ།།
ན་མོ་ཝ་གཱི་ཤྭ་ར་ཡ། དཔལ་ལྡན་བླ་མ་དམ་པ་ཆོས་ཀྱི་རྗེ་རྡོ་རྗེ་སློབ་
དཔོན་ཆེན་པོ་ནམ་མཁའ་འོད་ཟེར་གྱི་རྟོགས་པ་བརྗོད་པ་དད་པའི་ལྷུན་པོ་ཞེས་
བྱ་བ། དཔལ་ལྡན་བླ་མ་དམ་པ་སེམས་དཔའ་ཆེན་པོ་དེ་ཉིད་ཀྱི་ཞབས་ལ་གུས་
པས་ ཕྱག་ འཚལ་ ལོ། །དགེ་ ལེགས་ གསེར་ གྱི་ ་ས་ འཛིན་ རབ་ བརྗོད་ པའི།།
མགུལ་ དུ་ ཐུགས་ རྗེའི་ ཆུ་ འཛིན་ ལེགས་ ་འཁྱུད་ནས། །གཞན་ ཕན་ བྱང་ཆུབ་
སེམས་ཀྱི་ཆར་རྒྱུན་གྱིས། །ཕན་བདེའི་ལོ་ཐོག་སྐྱོང་དེར་མགོས་ཕྱག་འཚལ།།
གང་གི་ཐུགས་རྗེའི་ཞགས་པ་དཀར་པོ་ཡིས། །འགྲོ་བ་འདི་དག་ལེགས་པར་
དྲངས་བའི་ཚུལ། །མ་ལུས་རྒྱལ་བས་བསྐལ་པར་བརྗོད་གྱུར་ཀྱང་། །ཆ་ཙམ་ཟད་
པར་འགྱུར་བ་ག་ལ་ཞིག །དེ་ཕྱིར་མཁྱེན་བརྩེའི་གཏིང་མཐའ་འདི་ཙམ་ཞེས།།
བློ་དམན་བདག་གིས་བརྗོད་པར་མི་ནུས་ཀྱང་།། མགོན་དེར་དད་པའི་མྱུ་གུ་རང་
གཞན་ལ། །བསྐྱེད་ཕྱིར་རྣམ་ཐར་མདོ་ཙམ་འདིར་བརྗོད་བྱ། །
དེ་ཡང་བདག་ཉིད་ཆེན་པོ་འདི་ནི་སྔོན་གྱི་བྱང་སེམས་ལོ་པཎ་འདི་ལྟ་
བུའི་རྣམ་པར་འཕྲུལ་པ་ཡིན་ནོ་ཞེས་ཉིད་ཀྱིས་གསུངས་པ་དང་གཞན་ལ་གྲགས་
པ་མ་ཐོས་མོད་ཀྱི། མཐའ་ཡས་པའི་མཁྱེན་རབ་དང་། དམིགས་པ་མེད་པའི་
-64-



སེམས་དཔའ་ཆེན་པོ་ནམ་མཁའ་འོད་ཟེར་གྱི་རྣམ་ཐར།
ཐུགས་རྗེ་ཆེན་པོ་དང་། རྟག་པར་གཞན་ལ་ཕན་པའི་ལྷག་བསམ་གྱི་ངང་ཚུལ་
གཞན་ལས་ཆེས་ཕུལ་དུ་བྱུང་བ་སོགས་ཀྱི་ཡོན་ཏན་བརྗོད་ཀྱིས་མི་ལང་བའི་བྱང་
ཆུབ་སེམས་དཔའ་ཆེན་པོའི་ཚུལ་བཟུང་ནས་བདག་ཅག་རྣམས་ཀྱི་དཔལ་མགོན་
དུ་བྱོན་པ་མངོན་སུམ་གྱི་ཚད་མས་ལེགས་པར་གྲུབ་པ་ཉིད་དོ། །དེས་ན་སྐུ་གསུང་
ཐུགས་ཀྱི་གསང་བ་བསམ་གྱིས་མི་ཁྱབ་པ་ནི་ཐ་མལ་པའི་བློ་ཡི་ཡུལ་ལས་འདས་
པས༑ གདུལ་བྱ་ཐ་མལ་པ་ལ་བསྟན་དུ་མི་རུང་ཞིང་བསྟན་པར་དཀའ་བ་ཉིད་
ཀྱིས་རང་རང་དང་རྗེས་སུ་མཐུན་པའི་སྤྲུལ་པའི་སྐུ་རྣམས་ཀྱིས་རྗེས་སུ་འཛིན་
པར་མཛད་དོ་ཞེས་བྱ་བ་ནི་སངས་རྒྱས་དང་བྱང་ཆུབ་སེམས་དཔའ་སྤྱིའི་རྣམ་ཐར་
ཡིན་ནོ། །རྒྱུ་མཚན་དེ་ལྟ་བས་ན་བདག་ཉིད་ཆེན་པོ་འདིས་ཀྱང་། བདག་ཅག་
རྣམས་ཀྱི་སྐལ་བ་དང་འཚམ་པར། དགེ་སློང་བྱང་ཆུབ་སེམས་དཔའ་རྡོ་རྗེ་འཛིན་
པ་ཆེན་པོའི་ཚུལ་གྱིས་བསྟན་པ་རིན་པོ་ཆེ་ལ་བྱ་བ་མཛད་ཚུལ་རགས་པ་རང་
གིས་ཇི་ལྟར་མཐོང་ཞིང་ཐོས་པ་རྣམས་སྒྲོ་སྐུར་དང་བྲལ་བར་བརྗོད་པར་བྱའོ། དེ་
ཡང་བདག་གིས་སྔ་མོ་ནས་བཀོད་པའི་རྣམ་ཐར་གསོལ་འདེབས་སུ་བྱས་པ་འདི་
རྩ་ཚིག་ཏུ་བྱས་ནས་བཤད་པར་བྱ་སྟེ། །
འདི་ལ་མཚན་དང་སྐུ་གསུང་ཐུགས་ཀྱི་སྒོ་ནས་མདོར་བསྟན། དོན་གཉིས་
ཕུན་སུམ་ཚོགས་པའི་སྒོ་ནས་རྒྱས་པར་བཤད། སྐྱོན་མེད་སྡོམ་གསུམ་རྫོགས་
པའི་སྒོ་ནས་དོན་བསྡུ་བའོ།། །
དང་པོ་ནི། རྒྱལ་བའི་རྒྱལ་ཚབ་དམ་པ་ཆོས་ཀྱི་རྗེ། །ཐུབ་བསྟན་ནམ་
མཁའི་རྒྱན་གྱུར་འགྲོ་བའི་སྐྱབས། །རྨད་བྱུང་མཁྱེན་བརྩེ་བྱེ་བའི་འོད་ཟེར་ཅན།།
སེམས་དཔའ་ཆེན་པོའི་ཞབས་ལ་གསོལ་བ་འདེབས། །ཞེས་པ་མཚན་：པེལ་
-65-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
[སྤེལ] དུ་བྱས་ནས་ཡོན་ཏན་རིན་པོ་ཆེ་ཕུལ་དུ་བྱུང་བ་རྣམས་ཉི་མའི་གཟུགས་
སུ་བཀོད་ནས་བསྟོད་པ་དེ་གོ་སླའོ། །ཕུན་ཚོགས་དགེ་ལེགས་བྱེ་བས་བསྐྲུན་པའི་
སྐུ༑ ༑ཟབ་ཅིང་རྒྱ་ཆེའི་ཆོས་ཆར་འབེབས་པའི་གསུང་། །བྱང་ཆུབ་སེམས་གཉིས་
ལེགས་ པར་ འབྱོངས་ པའི་ ཐུགས། །བླ་ མའི་ སྐུ་ གསུང་ ཐུགས་ ལ་ གསོལ་ བ་
འདེབས་༑ ཞེས་པ། སྐུ་སྐྱེ་བ་སྔ་མ་རྣམས་སུ་ཚུལ་ཁྲིམས་དང་བཟོད་པ་ལ་སོགས་
པའི་དགེ་ལེགས་མཐའ་ཡས་པས་བསྒྲུབས་པའི་སྐུའི་ཡོན་ཏན་དབང་པོ་ཐམས་
ཅད་ཡོངས་སུ་རྫོགས་ལ་འཚམ་ཞིང་། མཆུ་ཞིང་གབ་པས་མཐོང་ན་མི་མཐུན་པ་
མེད་པས་ཀུན་གྱི་ཡིད་འཕྲོག་པ་དང་ཆོས་རྣམས་ཀྱི་གནས་ལུགས་གང་ཟག་དང་
ཆོས་ཀྱི་བདག་མེད་པས་བསྡུས་པའི་སྟོང་པ་ཉིད་ཟབ་མོ་ལ་གསན་སྦྱོང་གི་གཙོ་བོ་
ལེགས་པར་མཛད་པས་སྟོང་ཉིད་སྟོན་པ་ལ་ཤིན་ཏུ་མཁས་ཤིང་དགྱེས་ལ། རྒྱ་ཆེ་
བ་ས་དང་ཕ་རོལ་དུ་ཕྱིན་པའི་རྣམ་གཞག་སྟོན་པ། ས་སྡེ་ལྔ་དང་སྡོམ་རྣམ་གཉིས།
བཀའ་གདམས་གཞུང་དྲུག་སོགས་ལ་ཐུགས་དམ་དང་གཟིགས་རྟོག་འཆད་ཉན་
གྱི་གཙོ་བོར་མཛད་པས་དུས་རྟག་ཏུ་བར་མ་ཆད་པར་གསུང་པ་དང་། དེ་དག་གི་
དོན༑ སེམས་ཅན་ཐམས་ཅད་ལ་བུ་གཅིག་པ་ལྟར་གཟིགས་ནས། དེ་དག་གི་
བདེ་བ་བསྒྲུབ་པ་དང་སྡུག་བསྔལ་སེལ་བའི་བསམ་སྦྱོར་ཡོངས་སུ་རྫོགས་པའི་
ཀུན་རྫོབ་སེམས་བསྐྱེད་དང་ཆོས་ཐམས་ཅད་ཀྱི་རང་བཞིན་སྤྲོས་པའི་མཐའ་
ཐམས་ཅད་དང་བྲལ་བ་ནམ་མཁའི་དཀྱིལ་ལྟར་གཟིགས་པའི་མཉམ་གཞག་ནམ་
མཁའ་ལྟ་བུ་དང་ཐ་སྙད་འཁྲུལ་པའི་ངོ་བོ་སྣང་ལ་རང་བཞིན་མེད་པ་མེ་ལོང་གི་
གཟུགས་བརྙན་བར་སྣང་གི་འཇའ་ཚོན་ལྟར་གཟིགས་པའི་རྗེས་ཐོབ་སྒྱུ་མ་ལྟ་བུ་
གཉིས་ཟུང་དུ་འཇུག་པའི་དོན་དམ་སེམས་བསྐྱེད་ཏེ། བྱང་ཆུབ་ཀྱི་སེམས་རྣམ་པ་
-66-



སེམས་དཔའ་ཆེན་པོ་ནམ་མཁའ་འོད་ཟེར་གྱི་རྣམ་ཐར།
གཉིས་ཀྱིས་ཐུགས་རྒྱུད་ལེགས་པར་འབྱོར་པས་ན། སྐུ་གསུང་ཐུགས་ཀྱི་ཉེས་པ་
ཐམས་ཅད་དང་བྲལ་ཞིང་ཡོན་ཏན་མཐའ་དག་ཡོངས་སུ་རྫོགས་པའོ། །
གཉིས་པ་ལ་རང་གིས་སངས་རྒྱས་ཀྱི་ཆོས་ཡོངས་སུ་རྫོགས་པར་མཛད་
ཚུལ་དང་། རྫོགས་ནས་བསྟན་པ་དང་སེམས་ཅན་གྱི་དོན་རྒྱ་ཆེར་མཛད་ཚུལ་ལོ།།
དང་པོ་ལ། ངེས་འབྱུང་དང་དད་པ་གཙོ་བོར་གྱུར་པའི་ཡོན་ཏན་དང་། མང་དུ་
ཐོས་པ་དང་གཏོང་བ་གཙོ་བོར་གྱུར་པའི་ཡོན་ཏན་དང༌། སྦྱངས་པའི་ཡོན་ཏན་
དང་༑ བརྩོན་་འགྲུས་གཙོ་བོར་གྱུར་པའི་ཡོན་ཏན་ནོ། །
དང་པོ་ནི། གཞོན་ནུའི་དུས་ནས་ཐེག་ཆེན་རིགས་སད་ཅིང་། །འཁོར་
བའི་བདེ་འབྲས་ཆུ་ཤིང་ལྟར་དགོངས་ཏེ། །བསྟན་ལ་རབ་བྱུང་ཐེག་ཆེན་གཞུང་ལ་
སྦྱངས༑ ༑དུལ་ཞིང་དེས་པའི་དཔལ་མངའ་ཁྱོད་ལ་འདུད། །ཅེས་པ་སྟེ། ཇི་སྐད་
དུ་མདོ་སྡེ་རྒྱན་ལས། བློ་ལྡན་རྣམས་ཀྱི་ལས་དང་ནི། །གཞན་ཡང་སྨོན་ལམ་དག་
པ་དང་། །ཏིང་ངེ་འཛིན་དང་དབང་འབྱོར་བའི། །དབང་གིས་སྐྱེ་བར་འདོད་པ་
ཡིན༑ ༑ཞེས་པ་ལྟར་བྱང་ཆུབ་སེམས་པ་བསམ་བཞིན་དུ་སྲིད་པར་སྐྱེ་བ་བཞེས་
པའི་རྒྱུ་དེ་དག་གང་ཡང་རུང་བ་ལ་བརྟེན་ནས། བྱང་ཕྱོགས་གངས་རིའི་ལྗོངས་ཀྱི་
བསྟན་པ་རིན་པོ་ཆེ་དང་སེམས་ཅན་མཐའ་ཡས་པའི་ཆེད་དུ་རྣམ་པར་དཀར་བའི་
ལྷག་བསམ་དང་རྨད་དུ་བྱུང་བའི་ཐུགས་རྗེ་ཆེན་པོས་ཀུན་ནས་སླངས་ཏེ། བོད་
དང་བོད་ཆེན་གཉིས་སུ་བྱེད་པའི་བོད་ཆེན། མདོ་ཁམས་ཀྱི་སའི་ཆ། དེ་ལ་ཡང་
མདོ་སྟོད་དང་མདོ་སྨད་གཉིས་སུ་གྲགས་པ་ལས་མདོ་ཁམས་སྟོད་ཀྱི་སའི་ཆ།
སྤྱིར་སངས་རྒྱས་ཀྱི་བསྟན་པས་ཁྱབ་ཅིང་། ཁྱད་པར་དཔལ་ལྡན་ས་སྐྱ་པའི་ཆོས་
དང་ཟང་ཟིང་གི་འབྱོར་པས་ལེགས་པར་བརྒྱན་པ་དཔལ་འབར་དང་གཙོ་མདོ་ལ་
-67-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
སོགས་པའི་དགེ་འདུན་གྱི་སྡེ་ཆེན་པོ་གནས་པ་དམར་ཁམས་གོན་འཇོའི་ནང་
ཚན༑ འཕར་ཁང་པར་གྲགས་པའི་རུས་ཚན་གྱི་ནང་དུ་ས་ཕོ་སྤྲེའུའི་ལོ་ལ་སྐུ་སྐྱེ་བ་
བཞེས་ཏེ། ལྷུམས་སུ་ཞུགས་མ་ཐག་ནས་ཀྱང་། ཡུམ་ལ་དད་པ་དང་སྙིང་རྗེ་དང་
གིས་འཕེལ་བ་དང་། སེམས་རྒྱུད་རབ་ཏུ་ཞི་བར་གྱུར་པ་ལ་སོགས་པའི་ཡོན་ཏན་
གསར་དུ་སྐྱེས་པ་ལྟ་བུ་མངལ་ན་བཞུགས་པའི་ཚེ་ཡང་། སེམས་ཅན་དཔག་ཏུ་
མེད་པའི་དོན་དུ་འགྱུར་བར་མཛད་དོ། །སྐུ་བལྟམས་ནས་ཀྱང་གཞོན་ནུ་རྣམས་ཀྱི་
ནང་ན་རང་བཞིན་གྱིས་དབང་པོ་དུལ་བ་དང་ཞི་བ་དང་། ངང་རྒྱུད་འཇམ་པ་དང་
སྙན་པར་སྨྲ་བ་ལ་སོགས་པའི་ཡོན་ཏན་དུ་མ་དང་ལྡན་པས། མཐོང་བ་དང་ཐོས་
པ་ཀུན་གྱིས་འདི་ནི་སེམས་དཔའ་ཆེན་པོ་ཞིག་གོ །ཞེས་གཏམ་དུ་གླེང་ཞིང་།
གཞོན་ནུ་ཉིད་ནས་ཀློག་དང་ཡི་གེ་ལ་སོགས་པ་གཞོན་ནུའི་རྒྱུ་ [སྒྱུ]རྩལ་ལ་
སློབ་པའི་ཚུལ་བསྟན་པ་ན་ཡང་ཚེགས་ཆུང་ངུས་ཐུགས་སུ་ཆུད་ཅིང་། གཞོན་ནུ་
གཞན་དག་ནི། བཟའ་བར་བྱ་བ་་དང་བཟའ་བར་བྱ་བ་མ་ཡིན་པ་ཙམ་ལ་ཡང་
རྨོངས་ཤིང་། འཕྲལ་དང་ཡུན་དུ་གང་ཕན་ཙམ་ལ་ཡང་མིག་ལྡོངས་པར་གྱུར་ཏེ།
རྩེད་མོ་རྩེ་བའི་བསམ་པ་གཙོ་བོར་འཛིན་ལ། བཀྲེས་པ་དང་སྐོམ་པ་ཙམ་ངོ་ཤེས་
ཀྱི་ཆོས་དང་ཆོས་མ་ཡིན་པའི་རྣམ་དབྱེ་གང་ཡང་མི་ཤེས་པའི་དུས་དེའི་ཚེ་ཡང་།
བདག་ཉིད་ཆེན་པོ་འདི་ནི་སྲིད་པའི་སྡུག་བསྔལ་དང་ཡིད་མི་བདེ་བ་རྣམས་ལྟ་
ཞོག ལུས་དང་ལོངས་སྤྱོད་དང་། འཁོར་དང་ཆབ་སྲིད་ལ་སོགས་པ་སྲིད་པའི་
ཕུན་སུམ་ཚོགས་པ་གང་ཞིག་སྐྱེ་བོ་གཞན་ཆོས་ལ་གོམས་པར་རློམས་པ་དུ་མ་
ཡང་ཆགས་ཞིང་ཞེན་ལ་བདེ་བ་དང་། ཡིད་བདེ་བ་ཆེན་པོ་སྐྱེ་བའི་གནས་གྱུར་
པའི་བདེ་འབྲས་མཐའ་དག་ཀྱང་བྱིས་པ་འདྲིད་པར་བྱེད་པའི་དབུ་བ་དང་སྨིག་རྒྱུ་
-68-



སེམས་དཔའ་ཆེན་པོ་ནམ་མཁའ་འོད་ཟེར་གྱི་རྣམ་ཐར།
དང་༑ དྲི་ཟའི་གྲོང་ཁྱེར་དང་། ཆུ་ཤིང་གི་ཕུང་པོ་བཞིན་དུ་སྙིང་པོ་མེད་པ་དང་
ཡིད་བརྟན་་དུ་མི་རུང་བ་དང་ཀེམ་པའི་འབྲས་བུ་ལྟར་ཉེས་དམིགས་མཐའ་ཡས་
པའི་འབྱུང་གནས་སུ་གཟིགས་ཏེ་ཐར་པ་མྱ་ངན་ལས་འདས་པའི་བདེ་བ་དམ་
པས་ཐུགས་འཕྲོགས་པའི་ངེས་འབྱུང་དྲག་པོ་ཡང་དང་ཡང་དུ་ཐུགས་ལ་འཁྲུངས་
ནས་གཞོན་ནུ་དགུང་ལོ་བདུན་བརྒྱད་ལས་མི་མང་པའི་དུས་ཉིད་དུ་ཁྱིམ་ནས་
ཁྱིམ་མེད་པར་རབ་ཏུ་བྱུང་སྟེ། སངས་རྒྱས་བཅོམ་ལྡན་འདས་ཀྱིས་ལེགས་པར་
གསུངས་པའི་ཆོས་འདུལ་བ་ཐམས་ཅད་ཡོད་པར་སྨྲ་བའི་སྡེ་པའི་ནང་དུ་ཞུགས་
ནས་མཚན་ནམ་མཁའ་འོད་ཟེར་ཞེས་བྱ་བར་བཏགས་ཏེ། སྐུའི་ལྷུན་པོ་ངུར་སྨྲིག་
དྲི་མ་མེད་པའི་མཚམས་སྤྲིན་གྱིས་མཛེས་པར་བྱས་པའི་རྒྱལ་བའི་བསྟན་པ་རིན་
པོ་ཆེའི་ནམ་མཁའ་ཕན་བདེའི་འོད་ཟེར་གྱིས་ཁྱབ་པར་མཛད་དོ། །དེ་མ་ཐག་
ནས་རབ་ཏུ་བྱུང་བ་རྣམས་ཀྱིས་བསླབ་པར་བྱ་བའི་དགག་བསྒྲུབ་གནང་གསུམ་
གྱི་བསླབ་གཞི་རྣམས་ལ་ལེགས་པར་སྦྱངས་ནས་ཇི་ལྟར་ཐུགས་སུ་ཆུད་པ་མཐའ་
དག་ཕྱག་ལེན་ལ་ཐེབས་པའི་སྒོ་ནས་ཚུས་ཁྲིམས་ཀྱི་རྒྱ་མཚོ་ཆེན་པོ་ཉེས་ལྟུང་གི་
རྙོག་པས་རྣམ་པ་ཀུན་ཏུ་དབེན་པར་མཛད་ཅིང་། རང་ཉིད་བསྟན་པ་རིན་པོ་ཆེ་ལ་
ཞུགས་ཤིང་ཉེས་པ་དང་བྲལ་བའི་བདེ་བ་བརྙེས་པ་ཉིད་ཀྱིས་རྐྱེན་བྱས་ནས།
མཐའ་མེད་པའི་སེམས་ཅན་འཕྲལ་དང་ཡུན་གྱི་བདེ་བས་ཕོངས་པ་དང་སྡུལ་
བསྔལ་བརྒྱ་ཕྲག་གིས་རྟག་ཏུ་མནར་བའི་ཚུལ་ལ་དམིགས་པ་མེད་པའི་སྙིང་རྗེ་
ཆེན་པོ་ཡང་དང་ཡང་དུ་འཁྲུངས་ནས། ད་ནི་གཞན་ཕན་བྱང་ཆུབ་ཀྱི་སེམས་ལ་
ལེགས་པར་བསླབ་པར་བྱ་ན་ཐེག་པ་ཆེན་པོའི་བསམ་སྦྱོར་བླ་ན་མེད་པ་རྣམས་
སྟོན་པའི་གསུང་རབ་ལ་ཐོག་མར་བསླབ་པར་བྱའོ་སྙམ་དུ་དགོངས་ནས་བྱང་ཆུབ་
-69-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
སེམས་དཔའི་སྤྱོད་པ་ལ་འཇུག་པ་ལ་ཐོག་མར་སློབ་གཉེར་མཛད། དེ་རྗེས་ཐུན་
མོང་མིན་པའི་མངོན་རྟོགས་ཀྱི་རིམ་པ་རྫོགས་པར་སྟོན་པ་མངོན་པར་རྟོགས་པའི་
རྒྱན་འགྲེལ་པ་དོན་གསལ་བ་དང་བཅས་པ་ལ་ཐུགས་སྦྱོང་ལེགས་པར་མཛད་
པས་ཐེག་ཆེན་གྱི་ཁམས་དང་་དབང་པོ་ཐམས་ཅད་ཡོངས་སུ་བརྟས་པར་གྱུར་ཏོ།།
དེ་དག་གི་སྐབས་སུ་ཉིན་པར་སློབ་གཉེར་ལ་ཤིན་ཏུ་འགྲུསཔས་མཚན་མོ་རྣལ་
ལམ་དུ་ཡང་དེ་དག་གི་འཛིན་སྐྱོང་ལ་སོགས་པ་མང་དུ་འབྱུང་ཞིང་ཁྱད་པར་
སངས་རྒྱས་བྱང་སེམས་ཀྱི་གཟིགས་སྣང་ཁྱད་པར་ཅན་བྱུང་ཚུལ་ནི། རྒྱལ་སྲས་
གཞོན་ནུ་རྒྱལ་ཡུམ་ འཛིན་པའི་ཚེ། །ལྷག་པའི་ལྷ་དང་ལྷག་པར་སེང་བཟང་
གིས༑ ༑རྣལ་ ལམ་ ཚུལ་ གྱིས་རྣལ་ འབྱོར་ མཆོག་ ལ་ སྦྱར་། །བྱམས་ པས་ བྱིན་
རླབས་བྱམས་ཐུགས་ལྡན་ལ་འདུད། །ཅེས་པ་སྟེ། བདག་ཉིད་ཆེན་པོ་འདི་དགུང་
ལོ་བཅུ་པ་ཙམ་གྱི་དུས་སུ། ཕར་ཕྱིན་ལ་སློབ་གཉེར་ཤིན་ཏུ་འགྲུས་པར་མཛད་
པའི་སྐབས་རྣམས་སུ། རྣལ་ལམ་དུ་རྒྱ་གར་གྱི་པཎྜི་ཏ་མང་པོ་གཟིགས་ཤིང་།
ཁྱད་པར་སློབ་་དཔོན་སེང་གེ་བཟང་པོ་ཡིན་ཟེར་བའི་པཎྜི་ཏ་སྐུ་གཟུགས་རིང་པོ་
ནམ་བཟའ་དུར་སེར་བཞེས་པ་ཞིག་གིས་ལས་འབྲས་དང་བསམ་གཏན་སྒོམ་པའི་
མན་ངག་ལ་སོགས་པའི་ཆོས་མང་དུ་བསྟན་པར་རྨི་བ་དང༌། ལྷག་པའི་ལྷ་རྗེ་
བཙུན་འཇམ་པའི་དབྱངས་ཀྱི་སྐུའི་སྣང་བ་འགའ་རེ་རྣལ་ལམ་་དུ་གཟིགས་པ་
དང་༑ རི་ཆེན་པོ་ཞིག་གི་ངོས་ལ་རྗེ་བཙུན་བྱམས་པ་མགོན་པོ་སྐུ་གཟུགས་ཤིན་
ཏུ་ཆེ་བ་ཞིག་གཟིགས་པས་རྐྱེན་བྱས་ནས། བྱམས་པ་ཆེན་པོ་ལྷག་པར་འཁྲུངས་ཏེ།
དེ་ཉིན་པར་དྲན་པ་ན་ཕྱག་དཔེའི་གཟིགས་འཕྲོའི་དཔེ་ཆའི་སྟེང་དུ་སྤྱན་ཆབ་མང་
དུ་འཆོར་བ་ལ་སོགས་པ་ཤིན་ཏུ་ངོ་མཚར་བའི་མངོན་པར་རྟོགས་པ་དུ་མ་ཐུགས་
-70-



སེམས་དཔའ་ཆེན་པོ་ནམ་མཁའ་འོད་ཟེར་གྱི་རྣམ་ཐར།
ལ་འཁྲུངས་ཏེ། ད་ནི་དབུས་གཙང་དག་པའི་ཞིང་དུ་རིངས་པར་ཕྱིན་ལ་ཆོས་གྲྭ་
ཆེན་པོ་རྣམས་སུ་དགེ་བའི་བཤེས་གཉེན་མཚན་ཉིད་དང་ལྡན་པ་དུ་མ་ལས་
གསུང་རབ་རིན་པོ་ཆེ་རྣམས་ལ་ལེགས་པར་བསླབ་པར་བྱའོ། །སྙམ་པའི་ཐུགས་
ཀྱི་འདུན་པ་དབྱར་གྱི་ཆུ་བོ་བཞིན་དུ་ལྷག་པར་འཕེལ་བར་གྱུར་ཏོ། །
གཉིས་པ་ནི། མཁས་ པའི་འབྱུང་ གནས་ བཤད་གྲྭ་ དུ་ མ་ རུ། །མཁས་
མཆོག་ཕུལ་ཕྱིན་རྣམས་ལ་ལེགས་པར་གཏུགས། །མཁས་མང་དབུས་སུ་མཁས་
པའི་གོ་འཕང་བརྙེས། །མཁས་ཀྱང་ཁེངས་པ་ཀུན་བྲལ་ཁྱོད་ལ་འདུད། །ཅེས་པ་
སྟེ༑ དེ་ནས་དགུང་ལོ་བཅོ་ལྔ་ཙམ་གྱི་དུས་སུ། དབུས་གཙང་དུ་ཕེབས། ཐོག་
མར་གདན་་ས་ཆེན་པོ་：རྩེ་[རྩེད]ཐང་དུ་བཞུགས། དགེ་བའི་གཤེས་གཉེན་
ཤཱཀྱ་བསོད་ནམས་པ་ཞེས་བྱ་བ་དང་།：རྩེས་ [རྩེད] ཐང་གི་ཆེན་པོ་དང་། དུས་
ཕྱིས་གདན་ས་：ཐིལ་[མཐིལ]གྱི་མཁན་པོ་མཛད་པའི་མཁས་པ་ཆེན་པོ་བྱང་
ཆུབ་སེམས་དཔའ་མཁར་ཐོག་པ་རྒྱལ་མཚན་བཟང་པོ་བ་ལ་སོགས་པའི་དགེ་
བའི་བཤེས་གཉེན་ཆེན་པོ་རྣམས་ལ། མངོན་པར་རྟོགས་པའི་རྒྱན་གྱི་འགྲེལ་པ་
འགྲེལ་བཤད་ཆ་ལག་དང་བཅས་པ་རྣམས་དང་། རྒྱས་པའི་བསྟན་བཅོས་ཚད་མ་
རྣམ་འགྲེལ་མཁས་པ་ནོར་བཟང་ཀྱི་ཊིཀ་གཙོ་བོར་བྱས་པའི་སྒྲོས་དང་འགྲེལ་པ་
འགྲེལ་བཤད་དེ་་དག་གི་དོན་བསྡུས་པ་བོད་ཀྱི་བསྡུས་པ་ཆ་ལག་དང་བཅས་པ་
ལ་དང་པོར་སྦྱངས་ནས་ལུང་དང་རིགས་པའི་དབང་ཕྱུག་ཆེན་པོར་གྱུར་ཅིང་།
གཞན་ཡང་བྱམས་ཆོས་དང་དབུ་མ་རིགས་པའི་ཚོགས་རྣམས་ལའང་ལེགས་པར་
སྦྱངས་པས་མཁས་པའི་དབང་པོ་དུ་མ་འདུས་པ་རྣམས་ཀྱི་་དབུས་སུ་གཞུང་
ལུགས་ཀྱི་དོན་ལ་མི་འཇིགས་པའི་སྤོབས་པ་ཐོབ། རིང་པོར་མ་ཐོགས་པར་：རྩེ་
-71-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
[རྩེད]ཐང་གི་སློབ་དཔོན་ཆེ་བའི་སར་ཕེབས་སློབ་དཔོན་ཤཱཀ་བསོད་པའི་གྲྭ་
ཚང་གི་འཆད་ཉན་པ་མཛད། ཀུན་གྱི་མཁས་པའི་ནང་དུ་ལེགས་པར་བགྲངས་བ་
དང་རྙེད་པ་དང་བཀུར་སྟི་ལ་སོགས་པའི་མཆོད་པར་བྱེད་ཀྱང་། རིང་མོ་ཞིག་ནས་
དུལ་བ་དང་ཞི་བ་དང་དེས་པའི་ངང་ཚུལ་ལ་ལེགས་པར་གོམས་པས་ཐུགས་ལ་
ཁེངས་པ་དང་རློམ་པ་རྡུལ་ཙམ་ཡང་མི་མངལ་བས་མཐོང་ཐོས་ཀུན་གྱིས་བྱང་
ཆུབ་སེམས་དཔའི་ནང་དུ་ལེགས་པར་བགྲངས་ནས་དད་པ་དང་གུས་པ་དང་མོས་
པ་ཆེན་པོས་བཀུར་སྟི་ཆེས་ཆེར་རྒྱས་པར་གྱུར་ལ། དེ་ལྟར་སྙན་པ་དང་གྲགས་པ་
དང་བསྟོད་བཀུར་ཇི་ལྟར་འཕེལ་བ་ཙམ་གྱིས་བདག་ཉིད་ཆེན་པོ་འདི་ང་རྒྱལ་དང་
ཁེངས་པ་ཞི་ཞིང་སྐྱོ་བ་དང་ངེས་པར་་འབྱུང་བ་དང་བྱམས་པ་དང་། སྙིང་རྗེ་དང་
བྱང་ཆུབ་སེམས་ལྷག་པར་་འཕེལ་བར་གྱུར་ཏོ་ཞེས་ཞལ་ལས་དངོས་སུ་ཐོས་སོ།།
དེ་ལྟར་ཐེག་པ་ཐུན་མོང་དང་ཐུན་མོང་མིན་པའི་ལམ་ཟབ་མོ་རྣམས་ཀྱིས་ཐུགས་
རྒྱུད་ལེགས་པར་སྦྱོང་བ་ལ་བརྩོན་ཞིང་། ཐོས་པ་དང་བསམ་པ་དང་ ：བསྒོམས་
[སྒོམ]པ་རྣམས་ཀྱིས་རང་ཉིད་མཁས་པ་དང་བཙུན་པ་དང་བཟང་པོའི་ཡོན་ཏན་
གྱིས་ཕ་རོལ་དུ་སོན་པར་མཛད་པའི་ངང་ནས་འཆད་པ་དང་རྩོད་པ་དང་། རྩོམ་པ་
གསུམ་གྱིས་གདུལ་བྱའི་རེ་བ་ཡོངས་སུ་བསྐོང་བར་མཛད་པའི་སྐབས་སུ། སྤྱིར་
གྱི་དུས་ཀྱི་དབང་གིས་རྒྱལ་ཁམས་མི་བདེ་བ་མང་པོས་གང་ཞིང་། ཁྱད་པར་ཡར་
：ལུངས་ [ཀླུངས]དུ་གོང་མ་གྲགས་པ་རྒྱལ་མཚན་གྱིས་ཁྲི་ཐོག་ཏུ་ཕེབས་མ་
ཐག་ གི་ དུས་ དེར་ རྫིང་：ཆི [ཕྱི]དང་ མ་ འཆམས་ པའི་ དུས་ ：གཟིངས་
[ཟིངས]ཆེས་ ཆེ་ བ༑ གོང་ མ་ ཉིད་ ཀྱང་ ཁྲབ་ གྱོན་བཞིན་དུ་མཚན་མོ་ ཡང་
བཞུགས་དགོས་པ་སོགས་ལོ་གསུམ་གྱི་བར་དུ་བྱུང་བ་ལྟ་བུ་འཁོར་བ་སྤྱིར་དགོས་
-72-



སེམས་དཔའ་ཆེན་པོ་ནམ་མཁའ་འོད་ཟེར་གྱི་རྣམ་ཐར།
ཀྱི་རང་མཚང་མངོན་དུ་གྱུར་པ་རྣམས་བདག་ཉིད་ཆེན་པོ་འདིའི་ངེས་འབྱུང་དང་
སྐྱོ་ཤས་དང་སྙིང་རྗེ་ཆེན་པོའི་མེ་ལྕེའི་བུད་ཤིང་གྱུར་ཏེ། ཡང་དང་ཡང་དུ་ལྷག་
པར་འབར་བས་རྐྱེན་བྱས་ཤིང་། སྤྱིར་ཡང་བསྙེན་པར་མ་རྫོགས་པ་རྣམས་ཀྱི་
ཚངས་པར་སྤྱོད་པ་ནི་བྱིས་པ་མིག་མཆི་མས་གང་བ་དང་འདྲ་བར་དགེ་བའི་
ཕྱོགས་ལ་རྫོགས་པར་སྤྱོད་མི་ནུས་ཤིང་བསྟན་པ་ལ་ཞུགས་ཀྱང་གནད་མ་རྫོགས་
པར་བསྟན་པའི་གསང་ཟབ་མོ་རྣམས་ལ་སྤྱོད་པའི་སྐལ་བ་དང་མི་ལྡན་ཅིང་
ཚངས་པར་སྤྱོད་པའི་དཔལ་དང་ལྡན་པ་བློ་གྲོས་དཔལ་བཟང་པོ་བའི་དྲུང་དུ་
མཁན་པོ་ཞུས་ཏེ། མཁན་པོར་འོས་པ་དང་སློབ་དཔོན་དུ་འོས་པ་གཉིས་དང་དགེ་
འདུན་གྲངས་དང་མཚན་ཉིད་ཚང་བ་མི་མཐུན་པ་གཉིས་དང་བྲལ་བ་བཅུ་ཕྲག་
ལྷག་པའི་་དབུས་སུ་བསྙེན་པར་རྫོགས་པའི་སྡོམ་པ་ལེགས་པར་བཞེས་ཏེ། རྒྱལ་
བའི་བསྟན་པ་ལ་ཞུགས་ལ་ཡོངས་སུ་རྫོགས་པར་མཛད་དོ། །དེ་ལྟར་གྱུར་ནས་
ཀྱང་ཉིན་པར་ཆོས་འཆད་པ་དང་སྦྱོར་བ་ཟིན་ཐུན་ལ་སོགས་པས་དུས་མདའ་
ཞིང་༑ མཚན་མོ་སྤྱན་དམར་པོར་སོང་སོང་གི་བར་དུ་སྒྲོན་མེ་ལ་གཟིགས་རྟོག་
མཛད་པ་སོགས་ཀྱི་བརྩོན་འགྲུས་ཤིན་ཏུ་ཆེ་བར་མཛད་པའི་སྐབས་ཤིག་ཏུ་ནད་
ཡམས་དྲག་པོ་ཞིག་གིས་ཡུལ་ཕྱོགས་གཅེས་ཤིང་། ཁྱད་པར་རང་གི་གྲྭ་པ་མང་པོ་
ཞིག་ལ་འབྲུམ་བུ་་དང་ཤོལ་རིམས་ལ་སོགས་པ་རིམས་ནད་མང་པོས་ཡུན་རིང་དུ་
བཏབ་པ་ན། བདག་ཉིད་ཆེན་པོ་འདི་ནི་བདག་བས་གཞན་གཅེས་པའི་བྱང་ཆུབ་
ཀྱི་སེམས་ཀྱིས་ཀུན་ནས་： བླངས་ [བསླངས] ཏེ། བུ་གཅིག་པ་ལ་མ་ཡིས་ཇི་
ལྟར་བྱ་བ་བཞིན་དུ་ནད་གཡོག་ལེགས་པར་མཛད་ནས་སྨན་སྦྱིན་པ་དང་ཟས་
སྙོད་པ་དང་༑ རྒྱུ་མཐུན་འདོར་བ་ལ་སོགས་པའི་སྒོ་ནས་བསྲེལ་བ་དང་བསྐྱངས་
-73-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
པ་དང་：བསོ་[གསོ]བའི་སྦྱོར་བ་ལ་ཉིན་མཚན་དུ་བརྩོན་པར་མཛད་ཀྱང་།
འགའ་ཞིག་ཚེའི་དུས་བྱས་ཀྱང་འགའ་ཞིག་ནད་ཀྱིས་ཡུན་རིང་དུ་མནར་བ་ལ་
བརྟེན་ནས། བདག་ཉིད་ཆེན་པོ་འདིའི་བྱམས་པ་དང་སྙིང་རྗེ་དང་བྱང་ཆུབ་ཀྱི་
སེམས་ལྷག་པར་འཕེལ་བའི་རྐྱེན་དུ་འགྱུར་ཞིང་། སྐྱོ་ཤས་དང་ངེས་འབྱུང་གི་
བསྐུལ་མ་ཆེན་པོར་གྱུར་ཏེ། ད་ནི་ཐེག་པ་ཆེན་པོའི་དགེ་བའི་གཤེས་གཉེན་
ཡོངས་སུ་རྫོགས་པ་ཞིག་ལ་བརྟེན་ནས། ཐོག་མར་རང་རྒྱུད་ལེགས་པར་འདུལ་
བ་ཁོ་ན་ནན་ཏན་གྱིས། གཙོ་བོར་བྱ་དགོས་པར་འདུག་གོ་སྙམ་དུ་དགོངས་པ་
ཉིན་མཚན་ཁོར་ཡུག་ཏུ་་ཐུགས་ལ་འཁྲུངས་པར་གྱུར་ཏོ། །དེ་ནས། མང་ཐོས་
ཚུལ་བཞིན་བསྒྲུབ་ལ་ཐུགས་གཞོལ་ཚེ། །ཐུབ་དབང་སྐྱབས་མཆོག་ཆོས་ རྗེའི་
མཚན་ཐོས་ནས། །རྟག་ཏུ་ངུ་ཡིས་ཆོས་འཕགས་མཚན་ཐོས་ལྟར། །དཔག་ཡས་
བདེ་བའི་མཆོག་བརྙེས་ཁྱོད་ལ་འདུད། །ཅེས་པ་དེ་ལྟར་བདེ་བར་གཤེགས་པའི་
གསུང་རབ་དྲི་མ་མེད་པ་མང་དུ་གསན་ཅིང་མཁས་པའི་གོ་འཕང་ལེགས་པར་
བརྙེས༑ རྙེད་པ་དང་བཀུར་སྟིའི་དཔལ་ཕུན་སུམ་ཚོགས་པ་རྣམས་ཐོབ་ཏུ་ཟིན་
ཀྱང་༑ ཚུལ་གནས་ཐོས་དང་བསམ་ལྡན་པས། །སྒོམ་པ་ལ་ནི་རབ་ཏུ་སྦྱོར།།
ཞེས་དང་། བཟོད་བྱ་ཐོས་པ་བཙལ་བར་བྱ། །དེ་ནས་ནགས་སུ་གནས་པར་བྱ།།
ཞེས་པ་ལ་སོགས་པ་དང་ལེགས་པར་བསྟུན་ན། ཆོས་རྣམས་ཀྱི་ཚིག་དོན་རགས་
རིམ་ཁོང་དུ་ཆུད་པ་ཙམ་གྱིས་མི་ཆོག་གི མདོ་སྔགས་ཐམས་ཅད་ལམ་གྱི་རིམ་
པར་བསྡུས་ནས་ཉམས་སུ་བླངས་ཏེ། སྤྱིར་འཇིག་རྟེན་ཕྱི་མ་ཕན་ཆད་ཀྱི་དོན་
དང་༑ ཁྱད་པར་ཐར་པ་དང་ཐམས་ཅད་མཁྱེན་པའི་ལམ་དུ་མངོན་པར་ཕྱིན་པ་
གཅིག་མི་དགོས་ཁ་མེད་དུ་འདུག་པས། ད་ནི་དེ་ལྟ་བུ་རྫོགས་པར་སྟོན་པའི་ཐེག་
-74-



སེམས་དཔའ་ཆེན་པོ་ནམ་མཁའ་འོད་ཟེར་གྱི་རྣམ་ཐར།
ཆེན་དགེ་བའི་བཤེས་གཉེན་ཡོངས་སུ་དག་པ་ཞིག་གང་ན་ཡོད་པ་བཙལ་བར་
བྱའོ་སྙམ་པ་ཉིན་མཚན་དུ་ཐུགས་ལ་འཁྲུངས་པའི་སྐབས་ཞིག་ཏུ། སྤ་སྐོང་དབོན་
པོ་ཞེས་བྱ་བ། ཆོས་རྗེ་རྗེ་བཙུན་རེད་མདའ་བའི་གྲྭ་པ་ཡིན་པའི་དགེ་བཤེས་ཕར་
ཚད་ཀྱི་སྟོན་པ་དབུས་གཙང་ན་བཟང་ཚད་དུ་བྱེད་པ་གཅིག་ཡོད་པ་དེ་དཔོན་སློབ་
འགའ་རེས་རྗེ་བཙུན་ཆེན་པོའི་ཞབས་དྲུང་ནས་དབུས་ཕྱོགས་སུ་འབྱོན་རྩིས་
མཛད༑ དེ་ཕྱིར་ལམ་བྱང་འགྲིམས་བྱས། སྟག་ཚང་རྫོང་ཁ་ན་ཆོས་རྗེ་ལོ་ཆེན་
ཐམས་ཅད་མཁྱེན་པ་འཆད་ཉན་དམར་བའི་སྒང་ལ་བཞུགས་པ་དང་：འབྱལ་
[མཇལ]། དང་པོར་སྟོན་པ་བཟང་པའི་ང་རྒྱལ་གྱིས་སྒྲོ་སླེང་： [གླེང]ཐར་
ཐོར་གཏོང་པའི་ཞུ་སྤོབས་ བྱས་ནའང་། ཉི་མ་འགའ་ཟུང་ནས་། ཆོས་གསུང་
བ་དང་འབེལ་གཏམ་མཛད་པའི་གསུང་ཟེར་གྱི་ཉི་མ་བཟོད་པར་དཀའ་བས་བློ་
གྲོས་ཀྱི་མིག་ལོང་། དད་པའི་པད་མོ་རང་དབང་མེད་པར་རྒྱས། བསྟོད་ཚིག་གི་
དྲི་གསུང་ཕྱོགས་ཐམས་ཅད་དུ་ཁྱབ་པར་བྱེད་པའི་སྦྱོར་བ་ལྷུར་བླངས་ཏེ། དབུས་
སུ་ཕེབས་པས། སེམས་དཔའ་ཆེན་པོ་འདི་དང་མཇལ། ཁྱོད་ཀྱིས་གཙང་ལ་བྱོན་
ན༑ ཡར་：བྱོན་[ཕྱོགས]ན་ད་ལྟ་དགེ་བའི་བཤེས་གཉེན་ཁྱད་པར་ཅན་ཅི་འདྲ་
བཞུགས་འདུག་ཅེས་གསུངས་པས་ན། དེང་སང་དཔལ་ལྡན་ས་སྐྱ་ན། རྗེ་བཙུན་
རེད་མདའ་བ་གཞོན་ནུ་བློ་གྲོས་ཞེས་བྱ་བ། ཡོན་ཏན་གྱིས་ལུས་ཡོངས་སུ་རྫོགས་
ནས་འཆད་རྩོད་རྩོམ་པའི་བྱ་བས་དུས་འདའ་ནས་བཞུགས་ཏེ། དེ་བས་ཀྱང་
གཙང་སྟག་ཚང་རྫོང་ཁ་ན། ལོ་ཙཱ་བ་སྐྱབས་མཆོག་དཔལ་བཟང་པོ་ཞེས་བྱ་བ།
བླ་མ་དེའི་ཡང་བླ་མའི་གཙོ་བོར་འཛིན་པ། མཁས་བཙུན་བཟང་གསུམ་གྱི་ཆ་ལ་
གངས་ཅན་ན་འགྲན་ཟླ་དང་བྲལ་བ། ཕྱི་ནང་གི་གསུང་རབ་མཐའ་དག་ལ་བློ་
-75-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
གྲོས་དང་སྤོབས་པ་ཡོངས་སུ་རྫོགས་པ་ཞིག ཆོས་དཀའ་ཆེན་བཞི། རྩ་འཇུག་
བསླབ་སྤྱོད་ལ་སོགས་པ་གསུང་། དེང་སང་གསང་ཕུ་ལས་ཀྱང་འཆད་ཉན་དམར་
བར་མཛད་ཀྱིན་འདུག་པའི་དྲུང་དུ་མར་ལམ་ཕྱིན་ནས། ཆོས་ཀྱི་རྣམ་གྲངས་
ཐོགས་གཅིག་ལེགས་པར་ཐོས་ཤིང་། ཁྱད་པར་བླ་མ་དེའི་བྱང་ཆུབ་ཀྱི་སེམས་
དང་དེས་ཞིང་ཞི་བའི་ངང་ཚུལ་བཟང་པོས་རང་རེའི་ང་རྒྱལ་གྱི་རྙོགས་པ་ལྷག་མ་
མེད་པར་ཞི་བར་བྱས་་སོ་ཞེས་ང་རོ་དྲག་པོ་དང་བཅས་ཏེ་བཤད་པ་ན། སྔོན་སྐུ་སྐྱེ་
དཔག་ཏུ་མེད་པའི་སྔ་རོལ་ནས་དཔོན་སློབ་ཀྱི་འབྲེལ་བ་ཁྱད་པར་ཅན་སྔོན་དུ་
སོང་པ་དང་། ཆོས་ཀྱི་རྒྱལ་པོ་དེའི་ཚོགས་གཉིས་ཀྱི་མཐུ་དང་། བདག་ཉིད་ཆེན་
པོ་འདི་དགེ་བའི་བཤེས་གཉེན་དོན་དུ་གཉེར་བའི་འདུན་པ་དྲག་པོ་སོས་ཀའི་
གླང་པོ་ཚ་བས་ཤིན་ཏུ་གདུང་པས་ཆུའི་སྒྲ་ཐོས་པའམ། ཆར་འདོད་ཀྱི་བྱིའུས་
འབྲུག་སྒྲ་ཐོས་པ་ལྟར་གྱུར་པ་རྣམས་ཀྱི་མཐུས། ཇི་ལྟར་འཕགས་པ་རྟག་ཏུ་ངུས་
སེམས་དཔའ་ཆེན་པོ་ཆོས་འཕགས་ཀྱི་མཚན་ཐོས་པ་བཞིན་དུ། དཔག་པར་
དཀའ་བའི་བདེ་བ་དང་། ཡིད་བདེ་བ་ཐུགས་ལ་འཁྲུངས་པར་གྱུར་ཅིང་། ཏིང་ངེ་
འཛིན་སྒོ་དུ་མ་མངོན་དུ་གྱུར་པ་དང་མཚུངས་པའི་དགའ་བ་དང་། དད་པ་དང་།
གུས་པ་དང་། ཡོན་ཏན་ལ་དམིགས་པའི་ཡིད་ལ་བྱེད་པ་བརྗོད་ཀྱིས་མི་ལང་བ་
ཞིག་སྐྱེས་ནས་ད་ནི་རིངས་པར་རིངས་པར་ཡོངས་སུ་རྫོགས་པའི་བཤེས་གཉེན་
དེའི་དྲུང་དུ་འགྲོ་བར་བྱའི་སྙམ་པ་ཁོ་ནས་ཉིན་མཚན་འདས་ཏེ་ཞལ་ཟས་བཞེས་
པ་སོགས་ཀྱང་མི་དྲན་པ་ལྟ་བུར་གྱུར་ཏོ། །དེ་ཚེ་ཚེ་འདིའི་ལོངས་སྤྱོད་རྒྱ་ཆེན་
རྣམས༑ ༑བསྟན་དང་དང་པོའི་ཡོངས་འཛིན་ཆེད་དུ་གཏང་། །མྱུར་དུ་དུ་མའི་
འཁོར་རྣམས་ སྤངས་ནས་ནི། །སྐྱབས་མཆོག་མཆོག་ཏུ་གུས་པས་བསྟེན་ལ་
-76-



སེམས་དཔའ་ཆེན་པོ་ནམ་མཁའ་འོད་ཟེར་གྱི་རྣམ་ཐར། །
འདུད༑ ༑ཅེས་པ་ནི། དེ་ནས། དང་པོར་ཁམས་ནས་གསེར་དངུལ་སོགས་ཀྱི་ཡོ་
བྱད་མང་པོ་བསྣམས་བྱོན་པ་རྣམས། འཕྲལ་གྱི་ཡོ་བྱད་དང་། བླ་མ་སློབ་དཔོན་
གྱི་ འབུལ་ བ་ སོགས་ ལ་ རྒྱ་ ཆེར་ གཏང་ ཡང་ ལྷག་ མ་རྣམས་ ཡར་：ལུངས་
[ཀླུངས]སྐོར་ན་གསེར་ཤོ་ལེན་མཁན་མང་བའི་ཤུགས་ཀྱིས་བེད་ཤེར་བཏང་པ་
རྣམས་འཕེལ་ནས་གསེར་ཞོ་བརྒྱད་ཅུ་ཙམ་བསྟུད་རྒྱུ་ཡོད་པ་རྣམས་མགྱོགས་པར་
བསྡུས་ཏེ། དེ་དུས་ཇ་ནག་བསུལ་དྲི་མ་ཤིན་ཏུ་བཟང་པོ་དར་བའི་དུས་ཡིན་པས་
ཇ་དང་བསྒྱུར་ཏེ། དཔལ་གསང་ཕུ་ནེའུ་ཐོག་དང་། བདེ་བ་ཅན་དང་།：རྩེས་
[རྩེད] ཐང་རྣམས་སུ་མང་ཇ་ལེགས་པར་བསྐོལ༑ བླ་མ་དང་སློབ་དཔོན་འབྲེལ་
ཡོད་རྣམས་ལ་འབུལ་བ་ཕུན་སུམ་ཚོགས་པ་བྱས་ཏེ། སྤྱིར་རྒྱལ་བའི་བསྟན་པ་
དར་རྒྱས་ཡུན་རིང་དུ་གནས་པ་དང་། མདོ་ཁམས་སོགས་སུ་གཤེགས་པའི་བླ་མ་
གོང་མ་རྣམས་ཀྱི་ཐུགས་དགོངས་རྫོགས་ཐབས་དང་། ད་ལྟ་ཞལ་བཞུགས་ཀྱི་བླ་
མ་སྤྱི་དང་། ཁྱད་པར་ཆོས་ཀྱི་རྒྱལ་པོ་ལོ་ཆེན་སྟག་ཚང་པའི་སྐུ་ཚེ་དང་འཕྲིན་ལས་
རྒྱས་ཤིང་བདག་ཉིད་ཀྱི་ཡང་བཞེད་པ་མཐའ་དག་མཉེས་བཞིན་དུ་བསྐོང་པའི་
སྨོན་ལམ་རྒྱས་པར་མཛད། །འཕྲལ་གྱི་ནམ་བཟའ་ཤིན་ཏུ་བཟང་བ་མང་པོ་ཡོད་
པ་རྣམས་ཀྱང་འབུལ་འགྱེད་ལ་རྫོགས་པར་བཏང་། ཕྱིན་ཆད། བླ་མ་དེའི་དྲུང་དུ་
ཕྱག་རྟེན་ཅུང་ཞིག་མ་གཏོགས་པ། བདོག་པའི་དངོས་པོ་ཅུང་ཟད་ཀྱང་མེད་པར་
བྱས་ནས་བསོད་སྙོམས་ཀྱི་འཚོ་བ་དང་ཕྱག་དར་ཁྲོད་ཀྱི་གོས་དང་ཤིང་དྲུང་གི་
གནས་མལ་ལ་སོགས་པ་འདོད་ཆུང་ཆོག་ཤེས་ཁོ་ན་ལྷུར་བླངས་ཏེ། ཚེ་འདིའི་
རྙེད་བཀུར་ཐམས་ཅད་ལ་ཞེན་པ་གཏིང་ནས་ལོག་པའི་སྒོ་ནས་ཚེ་བློས་བཏང་གི་
ཆོས་འབའ་ཞིག་བྱའོ་སྙམ་པ་མཛད་ནས། ཕྱག་དཔེ་ཐོགས་གཅིག་མ་གཏོགས་
-77-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
གང་ཡང་མ་ལུས་པར་མཛད། ཕྱག་དཔེ་རྣམས་ལྷ་ས་བར་དུ་སྐྱེལ་མཁན་གཅིག་
ཁྲིད་པ་དེ་ཡང་ཕྱིར་སློག རང་ལ་ལྟོས་པའི་སློབ་བུ་ཐམས་ཅད་ཀྱང་འོས་པའི་
་ཡོངས་འཛིན་གཞན་ལ་ལེགས་པར་སྦྱར་ནས་བྱ་བྲལ་འབའ་ཞིག་ལ་ཐུགས་ཆས་
ནས༑ གཙང་ལ་འབྱོན་པའི་ཟླ་རོགས་དགུག་པའི་ཆེད་དུ་ཆོས་འཁོར་ལྷ་སར་
བཞུགས། ཇོ་བོའི་དྲུང་དུ་ཕྱག་མཆོད་དང་བསྐོར་བ་དང་། བཞེད་པ་མཐར་ཕྱིན་
པའི་གསོལ་བ་འདེབས་པ་ལ་བརྩོན་པར་མཛད་དོ། །དེ་ནས་རིང་པོ་མ་ལོན་པ་
ན༑ ཤངས་ཀྱི་ཚུམས་བདེ་ཆེན་གྱི་གདན་ས་བ། བླ་མ་ནམ་མཁའ་འོད་ཟེར་ཞེས་
བྱ་བ། ཆོས་རྗེ་ལོ་ཆེན་གྱི་དྲུང་དུ་མི་ཕྱེད་པའི་དད་པ་ལེགས་པར་ཐོབ་པ་ཞིག་ཡོད་
པ་དེ་དཔོན་སློབ་སུམ་ཅུ་ཙམ་ལྷ་ས་བསྐོར་དུ་བྱོན་ནས། འབོག་ཁྲེས་དང་བཅས་
ཏེ༑ ལྷ་སའི་བར་ཟམ་ན་ཚུར་བྱུང་པ་ན། རྗེ་འདི་ཉིད་ཀྱིས་ཕྱི་སྐོར་མཛད་ཀྱིན་
ཡོད་པས་གཟིགས་ཏེ། འདི་སྙམ་དུ། ད་ནི་ཁོ་བོ་དོན་དུ་གཉེར་བའི་ལམ་གྲོགས་
ཀྱི་འགྲོན་པོ་གདོན་མི་ཟ་བར་བྱུང་ངོ་སྙམ་དུ་དགོངས་ནས་རིངས་པར་རིངས་པར་
བྱོན་ཏེ། སྤྱིར་འདུལ་བ་ནས་དགོན་པ་བ་ལ་སྦྱར་བའི་བསླབ་བྱ་དང་། མདོ་སྡེ་
ནས་་དགེ་སྦྱོང་གི་རྒྱན་བཅུ་བདུན་གསུངས་པའི་ཐ་མ་གྱ་ནོམ་གྱི་སྤྱོད་པ་ལ་ཇི་
ལྟར་གསུངས་པ་ལྟ་བུའི་འགྲོན་པོ་གློ་བུར་བ་ལ་བཞིན་གྱི་མདངས་གསལ་ཞིང་ཁྲོ་
གཉེར་མེད་ལ་འཛུམ་པ་དང་བཅས་པས་བསུ་བ་དང་གཏམ་བྱ་བར་གསུངས་པ་
དང་མཐུན་པའི་ཉམས་ལེན་མཛད་པའི་སྟེང་དུ། བླ་མ་དོན་དུ་གཉེར་བའི་དད་
པས་ཀུན་ནས་བླངས་ཏེ། དབུ་ཞྭ་ཕུད་ནས༑ དྲུང་པ་རྣམས་འདིར་ཕེབས་སམ་
གསུང་པའི་བཀུར་བསྟི་ཆེན་པོ་མཛད། གང་ནས་བྱོན་པ་ལ་སོགས་པའི་གཏམ་
འདྲི་བ་སོགས་ཤིན་ཏུ་གུས་པར་མཛད་ནའང་། ཁོང་རྣམ་པ་ཇོ་བོ་རིན་པོ་ཆེ་ལ་
-78-



སེམས་དཔའ་ཆེན་པོ་ནམ་མཁའ་འོད་ཟེར་གྱི་རྣམ་ཐར།
དད་པ་དང་་དོན་དུ་གཉེར་བའི་ཤུགས་ཧ་ཅང་དྲག་པོས་གསུང་ལན་འཇལ་ལོང་
ཡང་མེད་པར་མྱུར་དུ་སངས་རྒྱས་བཅོམ་ལྡན་འདས་ཀྱི་གཟུགས་སྐུ་དངོས་དང་
དབྱེར་མེད་པའི་དྲུང་དུ་བྱོན་ནས། ཕྱག་འཚལ་བ་དང་གདུང་ཤུགས་ཀྱིས་གུས་པ་
ཆེན་པོས་དུད་མོའི་སྒྲ་དང་བཅས་པའི་བསྟོད་པ་གསོལ་བ་འདེབས་པ་ལ་སོགས་
པ་ཡུན་རིང་དུ་འགོར་བའི་བར་དུ་ཡང་དེ་རྣམས་གར་འགྲོའི་ཟླ་ལ་བྱོན་ཏེ།
རྫོགས་པའི་སངས་རྒྱས་ལ་དད་པའི་མྱུ་གུ་གོང་ནས་གོང་དུ་འཕེལ་བའི་རྐྱེན་གྱིས་
ཀྱང་༑ བླ་མ་གང་ན་བཞུགས་པའི་གཏམ་ཞིག་ཐོས་པར་གྱུར་སྙམ་པའི་འདུན་པ་
ཁོ་ན་རྩེ་གཅིག་ཏུ་འཁྲུངས་པར་གྱུར་ཏོ།། དེ་ནས་རིང་ཞིག་ལོན། འགྲོན་པོ་་དེ་
དག་གི་རང་རང་གི་འདོད་པ་དང་དད་པའི་ཤུགས་རྣམས་ཀྱི་རྦ་རླབས་དྲག་པོ་དག་
ཅུང་ཟད་ཞི་ནས་རང་བཞིན་དུ་གནས་པར་གྱུར་པ་ན། ཁྱེད་རྣམ་པ་གཙང་ཕྱོགས་
ནས་ཕེབས་པར་འདུག་པ། གང་ནས་བྱོན་ཞེས་གསུངས་པ་ན། བླ་མ་ནམ་འོད་པ་
དེས་བདག་ཉིད་ཆེན་པོ་འདི་ལ་མིག་མི་འཛུམ་པར་རིང་ཞིག་གཟིགས་ནས། རང་
རེ་བ་གང་དོན་དུ་གཉེར་བ་ཡིན། གནས་གང་དུ་བྱོན་བཞེད་པ་ཡིན་ཀྱང་། ཤིན་ཏུ་
་ཐུགས་བཞེད་དང་དོན་གཉེར་ཆེ་བའི་རྣམ་པ་ཞིག་འདུག ངེད་རྣམས་ནི་གཙང་གི་
གཡས་རུ་ཤངས་དང་སྟག་ཚང་གི་ཕྱོགས་ནས་ཡོངས་པ་ལགས་སོ་ཞེས་ཞུས་པ་ན།
ཕྱག་ཐལ་མོ་སྦྱར་ཏེ། དེ་ནན་ལྟར་ཐུགས་ལ་བཏགས། ཆོས་རྗེ་ལོ་ཙཱ་བ་ཆེན་པོ་
མཁྱེན་ནམ་ཞེས་གསུངས་པ་ན། བླ་མ་དེས་ཀྱང་ཞྭ་མོ་ཕུད། ལོས་ཤེས། ངེད་ཀྱི་
རྩ་བའི་བླ་མ། དེང་སང་གངས་རིའི་ཁྲོད་ན་འགྲན་ཟླ་དང་བྲལ་བ་ཡིན་ནོ། །རང་
རེ་ས་དེར་འབྱོན་བཞེད་པར་འདུག་པ། ངེད་དཔོན་སློབ་ཀྱིས་ཕྱག་ཕྱི་ལེགས་པར་
བྱས་ནས་གདན་འདྲེན་པ་ཡིན་ཞེས་ཟེར་བས་ཤིན་ཏུ་མཉེས་པར་གྱུར་ཏོ། །དེ་
-79-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ནས་ཞག་བདུན་བརྒྱད་ཀྱི་བར་དུ་ཁོང་རྣམས་དང་ལྷན་ཅིག་བསྐོར་བ་དང་ཕྱག་
དང་མཆོད་པ་དང་གསོལ་བ་གདབ་པ་སོགས་ལེགས་པར་མཛད་ནས། ནམ་
བཟའ་སོགས་འཁུར་རོགས་དགོས་པ་རྣམས་ཁོང་གི་གྲྭ་པ་རྣམས་ལ་བཅོལ། ངེད་
རྣམ་གཉིས་ཐང་སྐྱ་ལ་འབྱོན་གསུང་པ་ན། དེ་བཞིན་དུ་བྱེད་གསུང་ནས། གཞན་
རྣམས་གྲྭ་པ་ལ་བསྐུར། འོན་ཀྱང་རྗེ་ཉིད་ཀྱིས་ཆོས་ཕྱིར་གྱི་དཀའ་སྤྱད་ཡིན་སྙམ་
དུ་དགོངས་ནས་ཕྱག་དཔེ་མདའ་ཚད་སྤོ་ཏི་ཆེ་བ་གཉིས་བསྣམས་པ་ན། ཡ་ཚད་
ནས་བླ་མ་དེས། གུས་པ་ཆེན་པོས་ནན་གྱིས་དེས་བླངས་ནས། རང་རེ་པ་དགེ་
བའི་བཤེས་གཉེན་ཆེན་པོར་འདུག་པ་འདི་ལ་ཁྲེས་པོ་བཀུར་ནས་བདག་སྟོང་
པར་སོང་ན་སྡིག་ཤིན་ཏུ་ཆེ་བར་འགྱུར་རོ་ཞེས་ཞུས་ནས་ཁོང་པས་ཅུང་ཞིག་
བསྣམས༑ དེ་ནས་དེ་ཡང་གྲྭ་པ་རྣམས་ཀྱིས་ནན་གྱིས་ཞུས་ནས་འཁུར་ཏེ། རིམ་
ཀྱིས་ཕྱི་བྱས་ནས་གཙང་དུ་ཕེབས། ལང་འགྲོ་སྟག་ཚང་གི་མདར་སོན་པ་ན།
འཆུམས་པ་དཔོན་སློབ་ཀྱིས། ལུང་པ་འདིའི་ཕུ་ན་བཞུགས་པས་ངེད་ཀྱིས་ཕྱག་ཕྱི་
བ་བཏོང་བས་དེར་ཕེབས་པ་ཞུ་ངེད་བྱིན་པོ་ད་ལན་ལ་ཤངས་ལ་འགྲོ་རིང་པ་
གཅིག་བདོག་གོ་ཞེས་ཟེར་ནས། ཞང་པོ་དགེ་འདུན་ཟེར་བའི་དགེ་ཚུལ་རྒྱགས་པ་
གཅིག་ཡོད་པ་ཕྱག་ཕྱིར་བཏང་། ཕྱག་དཔེ་ཐམས་ཅད་དེས་：བྲགས་[ཕྲེས]
ནས་ཁྲེལ་པོ་ཤིན་ཏུ་ཆེ་བ་གཅིག་བྱས་ནས་ཕྱག་ཕྱི་བྱས་ཏེ། སྟག་ཚང་རྫོང་ཁར་
ཕེབས༑ དེ་ནུབ་སྐུ་མདུན་དུ་ཞུ་བ་ཐོངས་ཙམ་མཛད་པ་ན། སང་སྔ་མོར་ཞོགས་
ཇའི་ སྟེང་ དུ་ བྱོན་ གསུངས་ པ་ བྱུང་ ནས་ ཕེབས། དར་ ཡུག་ བཟང་ པོ་ གཅིག་
：འཇལ་[མཇལ] དར་ཕུལ། ཞལ་མཐོང་བ་དང་སྐུ་ལ་རེག་པ་ཙམ་གྱིས། ཡུན་
རིང་པོ་ནས་བསམ་པའི་དོན་འགྲུབ་པ་དང་། ཡུལ་གྱི་ཚོགས་གཉིས་ལེགས་པར་
-80-



སེམས་དཔའ་ཆེན་པོ་ནམ་མཁའ་འོད་ཟེར་གྱི་རྣམ་ཐར།
རྫོགས་པའི་མཐུ་དང་། གདུལ་ བྱའི་སྨོན་ལམ་གྱི་འབྲས་བུ་སྨིན་ཅིང་དད་པའི་
མཐུ་ཕུལ་དུ་བྱུང་བ་ལྷག་པར་རྒྱས་པའི་སྟོབས་ཀྱིས་བདེ་བ་དང་ཡིད་བདེ་བ་
མཆོག་ཏུ་རྒྱས་པ་ནི། དགེ་སློང་བསམ་གཏན་དང་པོའི་དངོས་གཞི་དང་པོར་ཐོབ་
པ་ཙམ་འཕགས་པ་མཐོང་ལམ་ཐོབ་པ་ཙམ་དུ་གྱུར་ཏེ། འོན་ཀྱང་ཤིང་རྟ་ལ་
བདུན་སྲིད་དུ་ནམ་མཁའ་ལ་འཕགས་པའི་ཚུལ་མ་བསྟན་པ་ཙམ་མོ། །དེ་ནས་དེ་
མ་་ཐག་ཏུ་སྔར་གསན་སྦྱོང་དང་ཐུགས་དམ་ཇི་ལྟར་མཛད་ད་ཐུགས་བཞེད་ཀྱི་
གཙོ་བོ་གང་ཡོད་ཅེས་པ་ལ་སོགས་པའི་བཀའ་མཆིད་རྒྱས་པར་མཛད་པ་ན།།
སྔོན་གྱི་ལོ་རྒྱུས་རྣམས་རྒྱས་པར་ཞུས། གཙོ་བོར་བདེ་བར་གཤེགས་པའི་གསུང་
རབ་ཀྱི་སྙིང་པོ་སེམས་འདུལ་བའི་རིམ་པ་ཉམས་ལེན་གྱི་གནད་ལ་སྒྲིལ་བའི་
ཐོས་བསམ་ཡོངས་སུ་རྫོགས་པ་གཅིག་ཞུ་བར་འདོད་པས། བརྩེ་བ་ཆེན་པོས་
རྗེས་སུ་བཟུང་དུ་གསོལ་ཞེས་ཞུས་ཞིང་། གཞན་ཡང་མཇལ་མ་ཐག་ནས་སྐུ་སྐྱེ་སྔ་
མ་རྣམས་སུ་དཔོན་སློབ་ཀྱི་འབྲེལ་བ་ཡུན་རིང་དུ་གོམས་པའི་མཐུས༑ བརྩེ་
སེམས་ཅན་གྱི་ཕ་དང་ཡིད་དུ་འོང་བའི་བུ་གཉིས་ལོ་མང་པོར་ཡུལ་གྱི་བསྐལ་
བའམ། ཤིན་ཏུ་བྱམས་པའི་མཛའ་བཤེས་བྲལ་ནས་ཕན་ཚུན་འོང་བ་དག་བདེ་
བར་འཕྲད་པ་ལྟ་བུའམ། དངོས་སུ་ན། སྔོན་ཇོ་བོ་ཆེན་པོ་དང་སྟོན་པ་རིན་པོ་ཆེ་
མངའ་རིས་སྟོད་དུ་མཇལ་བ་བཞིན་དུ། ཕན་ཚུན་དུ་དགའ་བའི་སྤྱན་མི་འཛུམས་
པར་གཟིགས་པ་དང་འཕྲོད་ཅིང་ཕན་པའི་གཏམ་གྱི་དཔོན་སློབ་ཡུད་ཙམ་ཡང་མི་
འབྲལ་བ་ལྟ་བུར་གྱུར་ཏོ། །དེ་ནས་རྗེ་ཐམས་ཅད་མཁྱེན་པ་ཆེན་པོའི་གསུང་གིས།
དེ་ལྟར་བདེ་བར་གཤེགས་པའི་གསུང་རབ་ཀྱི་ཚིག་དོན་ཀུན་ལ་ཐོས་བསམ་དང་།
དེ་་ཡང་གོ་ཡུལ་མ་ལུས་པའི་ཉམས་ལེན་ལ་ལེགས་པར་འགྲིལ་བའི་ཐུགས་
-81-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
བཞེད་ནི། རྒྱལ་བ་སྲས་བཅས་ཀྱི་ལན་གཅིག་མ་ཡིན་པར་བསྔགས་པའི་ལྷག་
བསམ་དང་འདུན་པ་ཕུལ་དུ་བྱུང་བ་ཡིན་པས་ཤིན་ཏུ་ངོ་མཚར། ངེད་ཀྱི་ཆོས་མང་
པོ་གཅིག་ཚུགས་ནས་ ཞག་ གཉིས་ གསུམ་སོང་ནའང་། ད་ལན་ ལ་ འཕྲོ་གང་
ཚུགས་ཀྱི་མཚམས་ནས་གསན་པས་ཁྱབ། དེ་རིང་ཉིད་ནས་ལེགས་པར་གསོན་
གསུང་༑ ཞིབ་ ཀྱལ་ བཟང་ པ་ ཞིག་ དང༌ ཆུ་ གདོར་ ལ ་ སོགས་ པ་ གནང་ སྟེ།
གདམས་པ་དང་རྗེས་སུ་བསྟན་པ་མཐའ་དག་གིས་ལེགས་པར་བསྐྱོང་བར་ཞལ་
གྱིས་བཞེས་སོ། །
གསུམ་པ་ལ་སྦྱངས་པའི་ཡོན་ཏན་དང་བརྩོན་འགྲུས་གཙོ་བོར་གྱུར་པའི་
ཡོན་ཏན་ནི། དེ་ལས་རྒྱལ་བའི་གསུང་རབ་རབ་འབྱམས་ཀྱི། །ཚིག་དོན་མཐའ་
དག་དག་པར་ཐུགས་ཆུད་ཅིང་། །ཚུལ་བཞིན་ལེགས་སྒྲུབ་སྒྲུབ་ལ་སྐྱོ་མེད་པར།།
ལེགས་སྦྱངས་སྦྱངས་པའི་ཡོན་ཏན་བརྟེན་ལ་འདུད་། །ཅེས་པ་སྟེ། དེའི་ཚེ། ཕར་
ཕྱིན་དང་། མངོན་པ་གོང་འོག་གཉིས་དང་། མདོ་སྡེ་རྒྱན་དང་། སྤྱོད་འཇུག་དང་།
དབུ་མ་རྩ་འཇུག་གཉིས་དང་། རྒྱུད་བླ་མ་རྣམས་ལེགས་པར་གསུང་གི་འདུག་པ་
རྣམས་མཐའ་དག་གསན། གཞུང་གསར་དུ་འཛིན་དགོས་པ་འཕྲལ་དུ་བཟུང་།
གསུང་ཆོས་མཐའ་དག་སྐྱོར་བརྗོད་དང་། དགེ་བའི་བཤེས་གཉེན་གཞན་ཡང་
བཟང་ལ་མང་བ་འདུག་པ་རྣམས་དང་ལྷན་ཅིག་རྒལ་བརྟག་དང་འབེལ་གཏམ་ལ་
སོགས་པས་དུས་：མདའ་ [འདའ]བར་མཛད་དེ། དགའ་བ་དང་རངས་པ་དང་
སྤྲོ་བ་དང་དད་པ་དང་གུས་པ་གོང་ནས་གོང་དུ་འཕེལ་བའི་དབང་གིས་ཉིན་མཚན་
གྱི་བྱེ་བྲག་མི་ཕྱེད་པ་ཙམ་དུ་གུས་སྦྱོར་དང་། རྟག་སྦྱོར་གྱི་བརྩོན་འགྲུས་མཛད་
པས་བླ་མ་མཉེས་ཤིང་གྲོགས་ཚངས་པ་མཚུངས་པར་སྤྱོད་པ་དག་ཀྱང་ཤིན་ཏུ་ངོ་
-82-



སེམས་དཔའ་ཆེན་པོ་ནམ་མཁའ་འོད་ཟེར་གྱི་རྣམ་ཐར།
མཚར་བའི་དད་པ་སྐྱེས་ཏེ། ཕན་ཚུན་གཏམ་དུ་གླེང་བ་་ཐམས་ཅད་ཀྱང་རྗེ་འདི་
ཉིད་ཀྱི་ཡོན་ཏན་བསྔགས་པ་བརྗོད་པ་ཉིད་དུ་ལྷུར་ལེན་པར་གྱུར་ཏོ། །དེ་ལྟ་བུའི་
ཚུལ་གྱིས་ལོ་ཆེན་གྱིས་ཆོས་འཁོར་བསྐོར་བའི་རྩ་བའི་གནས་སྟག་ཚང་རྫོང་ཁ་
དང་༑ ཆོས་བར་མཛད་པའི་གནས་རྫོང་གསར་བཀྲ་ཤིས་སྒང་དང་། རྟ་ནག་རི་
ཁུད་་དང་
།:འོ་ [འུ] ཡུག་དང་། ཤངས་བུའི་ཕུབ་ཆུང་ལ་སོགས་པ་རྣམས་གར་
འབྱོན་དུ་ཕྱག་ཕྱིར་འབྲལ་མེད་དུ་འབྱོན་ཏེ། ཕྱག་དཔེའི་ཁྲེས་པོ་ཤིན་ཏུ་ཆེ་བ་རེ་
བསྣམས་པ། ཆོས་རྗེ་ལོ་ཆེན་གྱིས་གཟིགས་ནས། བླ་མ་ནམ་འོད་པ་དེ་ཙམ་གྱི་
གཟིགས་རྟོག་ལ་ཆེད་གཉེར་མཛད་པ་ཤིན་ཏུ་འོར་ཆེ། དཔེ་ཆའི་ཁྲེས་པོ་ཆེ་དྲག་
པས་འོ་རྒྱལ་བར་་འདུག དཔེ་ཆ་ཚན་ཅིག་ངེད་ཀྱི་རྟ་ཕང་དུ་ཐོང་གསུང་། བླ་མའི་
བཀའ་བཙན་པས་ཚན་པ་རེ་ཕྱག་ཏུ་ཕུལ། དེ་ཕྱག་ཕྱི་བ་གཞན་གྱིས་མཐོང་བ་ན་
དེ་དག་གིས་ཐོགས་རེ་ཁུར། འོན་ཀྱང་དེ་དག་གིས་འཐབ་ཏུ་བྱུང་དོགས་ནས་
སྐབས་རེ་ནས་ང་རང་གིས་ཁྲེས་པོར་བྲགས་ནས་་འཁུར་ཏེ། མཚན་མོར་གར་
སླེབ་ཀྱི་ལམ་ཁར་ཡང་མར་མེ་རེ་བརྩོལ་བ་བྱས་ནས་ལྟ་རྟོག་བྱས། ཆོས་གར་
གསུང་དུ་ཡང་། ཉིན་མོ་ཉན་པས་དུས་མདའ། ལྟ་རྟོག་བྱེད་ལོང་མི་ཡོང་བར་
འདུག་པས། མཚན་མོ་མིག་དམར་ཚག་སོང་སོང་གི་བར་དུ་མར་མེ་ལ་ལྟས། དེ་
ལྟར་ལྟ་བ་དང་ཉན་པ་སྦྲགས་པས་དེ་དུས་ཀྱི་བློ་སྐྱེད་ཙམ་རྒྱུན་དུ་ཡོང་ན་མཁས་
པའི་མཁས་པ་ཡོང་བར་འདུག དེའི་ཚེ་ན་སོ་རྒན་དུ་སོང་བས་གཉིད་ཀྱང་ཡེ་ལོག་
མི་དགོས་པ་ཞིག་ཡོད་ཅེས་ཞལ་ལས་དངོས་སུ་ཐོས་་སོ། ཁྱད་པར་ཆོས་རྗེ་ལོ་
ཆེན་གྱིས་རྫོང་གསར་བཀྲ་ཤིས་སྒང་དུ་ཆོས་མང་དུ་གསུང་པ་གཅིག་གི་དུས་སུ༑
ཁམས་ནས་རྗེ་འདི་ཉིད་ལ་གཏད་ནས་ཡོངས་པའི་གྲྭ་པ་མང་པོ་ལ་འབྲུམ་ནད་
-83-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ཕོག ནད་པ་བདུན་ཙམ་་དུས་གཅིག་ལ་བྱུང་བ་རྣམས་གཞན་ལ་མཆེད་ཀྱི་དོགས་
ནས༑ རྫོང་གསར་ནས་རྒྱང་གྲགས་ཙམ་གྱི་ས། འཆད་པའི་གྲོག་ནང་དུ་བཀར་
ནས་དེ་དག་གི་ནད་གཡོག་མཛད་དགོས་པ་བྱུང་། དེ་དུས་ཆོས་རྗེ་ལོ་ཆེན་གྱིས་རྩ་
ཤེའི་ཊིཀྐ་བརྩམ། དེ་བརྩམ་ཚར་རིམ་གྱིས་དགོས་སུ་བཞེངས་ནས་གཟིགས་རྟོག་
མཛད་པར་བཞེད་པ་ན། ཡིག་མཁན་གཞན་དུ་ཡེ་མ་བརྙེད་པར། རྫོང་གསར་དེ་
ནས་དཔག་ཚད་ཙམ་གྱི་ས། ལང་འགྲོ་ཕུའི་བདེ་ཆེན་དུ་ཡིག་མཁན་ཞིག་ལ་
འཆོལ་དགོས་པ་བྱུང་ནས། ཉིན་པར་ཉིན་རངས་དུ་ཆོས་མང་པོ་རྣམས་གསན།
ཉི་མ་ནུབ་མཚམས་སུ་དེ་རིང་བརྩམས་ཚར་བའི་མདའ་ཚད་ཤོག་རེ་ཙམ་བྱུང་བ་
དེ་ཕྱག་ཏུ་བསྣམ་ནས། ནད་པའི་སར་བྱོན་ཏེ། ཐུག་པ་རེ་སྐོལ་ནས་་སྦྱིན་པ་དང་།
སྨན་གཏོང་བ་དང་། ཟས་སྣོད་པ་དང་། གོས་བསྐོན་པ་དང་། གཤང་གཅི་འདོར་
བ་ལ་སོགས་རྣམས་ལེགས་པར་མཛད་པ་ན་མུན་རུབ་རྟིང་ཙམ་དུ་འགོར། དེ་ནས་
འཆད་པའི་བྱེ་ལ་ལ་མཛད་ནས། ལང་འགྲོའི་གཞུང་དེད་མཛད་དེ། མགྱོགས་
པར་མཛད་བྱོན་ན་ཡང་། བདེ་ཆེན་དུ་ནམ་ཕྱེད་ཡོལ་ཙམ་ལ་ཕེབས། དེ་རིང་གི་
མ་ཕྱི་དེ་ཡིག་མཁན་ལ་གཏད་ཁོས་བྲིས་ཚར་བ་དེ་ཕྱག་ཏུ་བསྣམ་ནས་མགྱོགས་
པར་བྱོན་པ་ན། ནད་པའི་སར་ནམ་ལངས་ཁར་ཕེབས། ཡང་ནད་གཡོག་གི་རིམ་
པ་དེ་གང་དགོས་རྣམས་མཛད། ཚ་བཞེས་ཀྱི་རྣམ་པ་ཚར་མ་ཐག་ཏུ། ཆོས་དུང་
ཡོང་༑ མགྱོགས་པར་འབྱོན་པས་གསུང་ཆོས་ཟིན་ཙམ་ཡོང་བ་ཡུན་རིང་དུ་མཛད།
དེ་ལྟར་མཛད་པ་ན། ཡིག་མཁན་དེ་མཚན་མོ་སྒོ་འབྱེད་པའི་རྩོལ་བས་སུན་ཏེ་
བྲིས་ཚར་པ་རྣམས་ཕྱིའི་རྩིབས་སྲུབས་སུ་བཞག་སྟེ། གནས་འདི་འདྲ་ན་ཡོད་པས་
ལོང་ལས་འབྲི་རྒྱུ་ཡང་དེར་ཞོག་ཅེས་ཟེར་ནས་དེ་ལྟ་བུ་ཟླ་བ་གཉིས་ལྷག་གི་བར་
-84-



སེམས་དཔའ་ཆེན་པོ་ནམ་མཁའ་འོད་ཟེར་གྱི་རྣམ་ཐར།
དུ་བྱས་པས་ནད་པ་རྣམས་ཀྱང་ལེགས་པར་གསོས། གསུང་ཆོས་ཀྱང་ཚིག་འབྲུ་
གཅིག་ཏུ་：ལོངས་[ལོང]པ་མ་ཆག ཕྱག་དཔེ་ཡང་ལེགས་པར་འགྲུབ་ཅེས་
དངོས་སུ་ཞལ་ལས་ཐོས་ཏེ། ངེས་པར་བརྩོན་འགྲུས་ཀྱི་ཕ་རོལ་དུ་ཕྱིན་པ་རྫོགས་
པར་གདོན་མི་ཟ་བའི་རྣམ་ཐར་དུ་སྣང་བས་དམ་པ་རྣམས་ཀྱིས་ཐོས་མ་ཐག་ཏུ་
ཐལ་མོ་སྦྱར་ཞིང་འདུད་པའི་གནས་ཡིན་ལ། དམན་པ་རྣམས་ཀྱིས་ནི། རྗེས་སུ་
ཡི་རང་བ་ཙམ་ཡང་བྱ་བར་དཀའ་སྟེ། རང་ཉིད་ཀྱི་བློ་ལ་མི་ཤོང་བའི་ཕྱིར་རོ།།
ཕྱིས་དགུང་ལོ་དྲུག་ཅུ་བགྲངས་པའི་ཚེ་ཡང་མཚན་མོ་མནལ་ཡེ་མི་མཛད་པར་
ཞབས་སྐོར་དང་ཐུགས་དམ་མཛད་པ་ན། བདག་གིས་ཀྱང་ཡུན་རིང་པོའི་བར་དུ་
ཕྱག་ཕྱི་བྱས། སྐུགས་བུད་ནས། མ་མཉམ་པས་མ་མཉམ་པ་ཡིན་སྙམ་དུ་སྐྱིད་
ལུག་སྟེ། ལྐོག་འཁྲིས་དེར་ཉལ་ནས་བསྡོད་དགོས་པ་རྒྱུན་དུ་བྱུང་བས་གོང་གི་
རྣམ་ཐར་དེ་དག་ལ་ངེས་པ་གཏིང་ཚུགས་པ་རྙེད་དོ། །དེ་རྣམས་ཀྱི་དུས་སུ་སྦྱངས་
པའི་ཡོན་ཏན་ནམ་བཟའ་ཆོས་གོས་རྣམ་པ་གསུམ་བྱིན་བརླབས་ཆགས་ཙམ་རེ་
དང་༑ གཟིམས་ཆས་ཕྱིང་སེར་གྲུ་བཞི་གཅིག་ལ་ཡུན་རིང་དུ་བརྟེན། གནས་མལ་
ཡང་གད་སྐྱིབས་དང་། རྩིག་ར་དང་། ཕུག་པ་རེ་ཙམ་ལ་མཛད། ཆོས་འཁོར་དུ་
ཕེབས་ནས་ཀྱང་། ཕུག་པ་བྱང་དུ་གྲགས་པའི་གད་སྐྱིབས་ལ་བཞུགས་གདིང་
：ལ་[བ] སྒོའི་རྣམ་པ་མཛད་དེ་བཞུགས། ཞལ་ཟས་ཀྱང་གྲོགས་གཞན་རྣམས་
ཐུག་པ་སྐོལ་བར་བརྩམ་པ་ན། གསོལ་ལྷུང་བསྣམས་ཏེ་སྤྱོད་ཡུལ་གྱི་གྲོང་རྣམས་
སུ་བསོད་སྙོམས་ལ་བྱོན་པས་ཕལ་ཆེར། ཚྭ་ རྩམ་དེ་མ་ཐག་ཏུ་བརྙེད་པས།
ཕེབས་པ་ན་གྲོགས་ཀྱི་ཐུག་པ་ཁོལ་བ་ཡོང་། རེས་འགའ་ནི། སྲེད་མེད་དང་ཟར་
མའི་རྩམ་པ་ཕྱེ་སྐག་གི་ཟུར་ཙམ་རེ་ལས་མ་རྙེད་པ་དང་། ཤ་རུ་ནས་མ་རྙེད་པ་
-85-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ཁང་དམར་དུ་ཚོལ་དུ་བྱོན་པ་དང་། དེ་་དུས་ཤ་རུ་ནས་ཁ་ཚང་པ་རྒྱལ་མཚན་
དཔལ་དང་༑ མཆོག་ལུང་ནས་ཆུ་ཐགས་པ་རྒྱལ་མཚན་བཟང་པོ་ཞེས་བྱ་བས་
རྩམ་པ་གཞོང་པ་རེ་ཙམ་དང་མར་དཀྲོག་རེ་ཙམ་ཕུལ། བསོད་སྙོམས་རྒྱུན་དུ་བྱིན་
པས༑ ཆོས་སྒྲུབ་པའི་མཐུན་རྐྱེན་པ་ཡིན་གསུང་ནས་ཕྱིས་ཀྱང་དྲིན་གཟོ་མཛད།
དེ་དུས་སྐབས་གཅིག་ཏུ་མར་དཀྲོག་བཟང་པོ་ཞིག་འབུལ་མཁན་བྱུང་བ་དེ་མ་
ཐག་ཏུ། ཆོས་རྗེ་ལོ་ཆེན་གྱི་གསོལ་ཇ་བ་ལ་གཏད་ནས་བཤོས་མར་སོགས་ལ་
གང་འགྲོ་མཛོད་གསུང་བ། གསོལ་ཇ་བས་སྐུ་མདུན་དུ་ཕུལ་བས། ཁོང་པ་ལ་
སུས་ཕུལ་གསུང་། བསོད་སྙོམས་ལ་བྱོན་པས་འབུལ་མཁན་བྱུང་པར་གདའ་བ་
ཞུས་པས་རྒྱུན་དུ་བསོད་སྙོམས་མཛད་ན་འོ་རྒྱལ། ཞིབ་ཀྱལ་བཟང་པ་ཞིག་ཕུལ་
གསུང་ནས་གནང་བས། མར་དཀྲོག་དེས་ཀྱང་བླ་མའི་སྐོར་དང་སྦྱར་ཞེས་གསུང་
ངོ་༑ ༑མདོར་ན། རང་གི་ཆོས་ཡོངས་སུ་རྫོགས་པའི་དོན་བསྡུ་བ་ནི། དེ་ལྟར།
འདྲེན་མཆོག་ཆོས་རྗེ་རྣམ་གསུམ་གྱི། །ལུང་དང་རྟོགས་པའི་བསྟན་པ་མ་ལུས་པ།།
རྫོགས་པར་རྒྱལ་སྲས་ཁྱེད་ཀྱིས་ལེགས་པར་བཟུང་། །ཟླ་མེད་སྲས་ཀྱི་ཐུ་བོར་
གྱུར་ལ་འདུད། །ཅེས་པ་སྟེ། གཡས་རུ་སྟག་ཚང་གི་ལོ་ཆེན་སྐྱབས་མཆོག་དཔལ་
བཟང་པོ། གྲོམ་པ་རེད་མདའི་མཁས་པ་གཞོན་ནུ་བློ་གྲོས། མདོ་སྨད་ཙོང་ཁའི་
བསྟན་འཛིན་བློ་བཟང་གྲགས་པ་སྟེ། དབུས་གཙང་གི་ཆོས་རྗེ་རྣམ་གསུམ་དུ་
གྲགས་པ་སྤྱིར་སངས་རྒྱས་ཀྱི་བསྟན་པ་ལ་སྟོན་པའི་བྱ་བ་ཚུལ་བཞིན་དུ་མཛད་
པས༑ ས་གསུམ་ན་སྙན་པའི་གྲགས་པས་ཁྱབ་པ། ཁྱད་པར་གནམ་རྩེ་ལྡེང་དུ་
ལྷག་པ་ཚུལ་ཁྲིམས་ཀྱི་བསླབ་པ་གཙོ་བོར་གྱུར་པའི་ཆོས་ཀྱི་འཁོར་ལོ་རྨད་དུ་བྱུང་
བ༑ སྔོན་ཆད་འཇིག་རྟེན་དུ་མ་བསྐོར་བ་ཞིག་ལེགས་པར་བསྐོར་བས་རྒྱལ་བའི་
-86-



སེམས་དཔའ་ཆེན་པོ་ནམ་མཁའ་འོད་ཟེར་གྱི་རྣམ་ཐར།
བསྟན་པ་ཉི་མོ་ལྟར་མཛད་པའི་མཁས་པ་རྣམས་པ་གསུམ་ཆར་གྱི་ལུང་དང་
རྟོགས་པའི་ཆོས་མ་ལུས་པ་ཐུགས་སུ་ཆུད་ཅིང་། རྙེད་བསྐུར་བསྒྲུབ་པ་གསུམ་
གྱིས་མཉེས་པར་མཛད་པས་སྲས་ཀྱི་ཐུ་བོ་དམ་པར་གྱུར་ཏེ། བདག་ཉིད་ཆེན་པོ་
འདི་གསུམ་ཆར་གྱི་ཆོས་རྫོགས་པར་ཤེས་ནས་རྫོགས་པ་ཉམས་སུ་ལེན་པ་ནི་
གོན་འཇོ་ནམ་འོད་ཁོ་ན་ཡིན་ནོ། །ཞེས་ཀུན་གྱིས་མངོན་སུམ་དུ་བསྟོད་པ་དང་
བསྔགས་པ་ཁོ་ན་མཛད་པར་གྲགས་སོ། །དེ་ཡང་ལོ་ཆེན་ཇི་ལྟར་མཉེས་པར་
མཛད་ཚུལ་དང་དེའི་གསུང་རབ་ཇི་ལྟར་བཟུང་ཞིང་སྤེལ་ཚུལ་ནི་བཤད་ཅིང་།
འཆད་པར་ཡང་འགྱུར་ལ་རྗེ་གཞན་གཉིས་ཀྱང་། ལོ་ཆེན་གྱིས་མ་གནང་བཞིན་
དུ་བཙལ་བ་སོགས་མ་ཡིན་པར། བཀའ་གནང་ནས་རྫངས་ཏེ། ཟབ་པ་དང་རྒྱ་ཆེ་
བའི་ཆོས་ཀྱི་རྣམ་གྲངས་བསམ་གྱིས་མི་ཁྱབ་པ་གསན་ཅིང་། རྗེ་བཙུན་ཆེན་པོའི་
དྲུང་དུ། དཔལ་ལྡན་ས་སྐྱ་བས། ཆོས་རྗེ་མཉེས་པར་གྱུར་ཞེས་ཞལ་ལས་ཐོས།
ཙོང་ཁ་པ་ཆེན་པོའི་དྲུང་དུ་ལོ་ཆེན་ཞལ་བཞུགས་རིང་དང་། གཤེགས་རྗེས་ཀྱང་
ལན་མང་དུ་བྱོན་ཏེ། མདོ་སྔགས་ཀྱི་གསུང་རབ་མཐའ་དག་གསན་ཐུན་མོང་མ་
ཡིན་པའི་གྲུབ་མཐའ་དང་
། མདོ་སྔགས་ཀྱི་ལམ་གྱི་རིམ་པའི་གནད་མཐའ་དག་
རྫོགས་པར་ཐུགས་སུ་ཆུད་པས་ཞི་བར་གཤེགས་ཁའི་ལོའི་བར་དུ། ལུགས་འདི་
ཁོ་ན་ལ་སྦྱངས་པ་ཆེ་ཞིང་དགྱེས་ལ་གཙོ་བོར་མཛད། ཞི་བར་གཤེགས་ཁའི་ལོ་
ཙམ་ནས། ཆོས་རྗེ་ལོ་ཆེན་གྱི་དབུ་མའི་གྲུབ་མཐའ་ལ་ལུང་རིགས་ཀྱི་གཏན་
ཚིགས་མང་དུ་གཟིགས་ནས་དེའི་བཤད་པ་དང་སྒྲུབ་བྱེད་རྒྱས་པར་མཛད་དོ། །རྡོ་
རྗེ་ཕྲེང་བས་ཐོག་དྲངས་པའི་རྒྱུད་སྡེ་བཞིའི་དབང་བཀའ་ཕལ་ཆེ་བ་ནི། ཤངས་པ་
ཀུན་མཁྱེན་ཆེན་པོ་ཤེསརབ་དཔལ་བཟང་པོའི་དྲུང་དུ། དུས་ཕྱིས་ གསན་ཏེ།
-87-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
རྒྱས་པར་ཁོ་བོའི་ཐོབ་ཡིག་ན་གསལ་ལོ།
གཉིས་པ་ནི། དེ་ལྟར་རང་གི་ཆོས་ཡོངས་སུ་རྫོགས་ནས། བསྟན་པ་དང་
སེམས་ཅན་སྤྱིར་དགོས་ལ་བྱ་བ་རྒྱ་ཆེར་མཛད་དེ། འདི་ལྟར། ཁྱད་པར་སྐྱབས་
མཆོག་ཡབ་སྲས་གདུང་འཚོབ་ཅིང་། །ཆོས་ཀྱི་རྒྱལ་སྲིད་་ཀུན་ལ་མངའ་སྒྱུར་ཏེ།།
ནག་ཕྱོགས་བྱམས་པའི་ གསུང་གིས་འཇོམས་མཛད་པའི། །རྒྱལ་ཚབ་ཟླ་མེད་
ཁྱོད་ལ་སྙིང་ནས་འདུད། །ཅེས་པ་སྟེ། གཙོ་བོར་དྭངས་ཚུགས་ཀྱི་ཕྱག་ལེན་དོག་
ཕྱོགས་ནས་འགེགས་པ། སིངས་པོ་མིང་དུ་བཏགས་པ་ཙམ་ཡང་མི་བཞེས་པ་
དང་༑ ཤ་སྐམ་པོ་ལ་ཡང་མེ་རུང་བ་མི་བྱེད་པ་དང་། ཚོགས་སུ་དབྱིབས་རུང་ལ་
བརྟེན་པ་དང་། བླ་མ་དང་རྟེན་གྱི་དྲུང་དུ་འཆིལ་ལྷམ་མི་བསྒོ་བ་སོགས་པ་རྣམས།
ཆོས་རྗེ་རྣམ་གསུམ་གྱི་ནང་ནས་ཀྱང་ཆོས་རྗེ་ལོ་ཆེན་གྱི་ཕྱག་ལེན་གཙོ་བོར་མཛད་
ཅིང་༑ ཆོས་འཁོར་གྱི་གདན་སར་མ་ཕེབས་གོང་ནས་ཀྱང་། ཆོས་རྗེ་ལོ་ཆེན་གྱི་
ནང་རྟེན་དང་ཕྱི་རྟེན་བཞེངས་པ་དང༌། གཙུག་ལག་ཁང་ཆེན་མོ་བཞེངས་པ་
སོགས་ཀྱི་དོ་་དམ་ཐིག་ལེན་མཛད་དེ། དེ་དག་གི་ཆེད་དུ་བྱང་གི་དུར་ཁྲོད་དུ་དགེ་
བསྐུལ་ལ་སྐབས་དང་སྐབས་སུ་བྱོན་ཅིང་། དེ་ལ་བརྟེན་ནས། དུས་མཆོད་གཞི་
རྟེན་གྱི་དགེ་རྒྱུ་སྟོབས་ཆེན་འཛུགས་པ་དང༌། གཙོ་བོ་དང་ཚུགས་ཀྱི་བསླབ་
ཁྲིམས་བཅའ་ཡིག་འཆའ་བ་དང་། དེའི་བདག་མཛད་ནས་འཕྲལ་དུ་ཆོས་ཁྲིམས་
པའི་བསྐོ་བཞག་གདམས་རའི་དོ་དམ། སྤྱི་བསོད་ལེགས་པར་བཅས་ནས་གཞིར་
བཞུགས་ཀྱི་བསོད་སྙོམས་བགོས་ཤིང་མི་འཕེར་བ་ཐམས་ཅད་ལ་སྐལ་བ་ཁྱད་
མེད་དུ་སྟེར་བའི་བཀའ་སྲོལ་ཁྱད་པར་ཡོད་པའི་དབུ་མཛད་དགེ་བའི་བཤེས་
གཉེན་གང་བཟང་རྣམས་རྫོང་བ་སོགས་སྤྱི་བསོད་འཆའ་བའི་དོ་དམ་ལ་སོགས་
-88-



སེམས་དཔའ་ཆེན་པོ་ནམ་མཁའ་འོད་ཟེར་གྱི་རྣམ་ཐར།
པ་བྱ་བ་ལས་ཀྱི་འཁོར་ལོ་མཐའ་དག་གི་ཁུར་ཆེན་པོ་བཞེས་པ་དང་། གཙོ་བོར་
མདོ་སྔགས་ཀྱི་གསུང་ཆོས་ནར་མར་གསུངས་ཏེ། དགོན་པ་འདིའི་ཆེ་སྒྲོས་བཅོམ་
ལྡན་ཆེན་མོ་སོགས་རེ་རེ་གཉིས་མ་གཏོགས་མཐའ་་དག་འཁོར་དུ་བསྡུས་ཤིང་།
ཆོས་ཀྱི་འབྱོར་པས་རྟག་པར་བསྐྱངས་ཏེ། ཀུན་གྱིས་ཞབས་སྤྱི་བོར་ལེན་ཅིང་།
བཀའ་ཚུལ་བཞིན་བསྒྲུབས་པས་གདན་སའི་ཐ་སྙད་མ་བཏགས་ཙམ་མ་བཏོགས།
དོན་ལེགས་པར་འགྲུབ་པ། ལོ་བཅུ་ཙམ་གྱི་བར་དུ་མཛད་པའི་སྐབས་ནས། ས་
མོ་ཕག་ གི་ དཔྱིད་ སོས་ བདག་ གི་མཁན་པོ་རིན་པོ་ཆེ་སེངྒེའི་མཚན་ཅན་གྱི་
དགོངས་པ་ལ། ད་ནི། ལོ་ཆེན་ཆོས་ཀྱི་རྒྱལ་པོའི་ཆོས་ཀྱི་རྒྱལ་སྲིད་ཁྱད་པར་ཅན་
འདི༑ སྐྱེས་བུ་ཆེན་པོ་འདི་ཁོ་ན་ལ་གཏད་པར་འོས་ན། འདི་ཉིད་དུལ་བ་དང་
དེས་པ་དང་། དམན་པའི་ས་འཛིན་པ་ལ་དགྱེས་པས། རང་དགར་དེའི་གསོལ་བ་
བཏབ་ན། ཕྱོགས་གཞན་དུ་བཞུད་པར་ལྟ་བུའི་རྐྱེན་དུ་གྱུར་ན་ནི། མ་ལེགས་པ་
ཆེན་པོར་འགྱུར་ལ། འོན་ཀྱང་བླ་མའི་བཀའ་ལ་གཙོ་བོར་མཛད་པ་གཅིག་འདུག་
པས༑ རང་རེའི་ཚིག་ལ་ཡང་དང་ལེན་མཛད་པ་སྲིད་མོད་ཀྱི། དེ་ནས་ཀྱང་ཤར་
ཙོང་ཁ་པ་ཆེན་པོའི་བཀའ་ཤོག་ཅིག་གདན་དྲངས་ན་ཅི་ནས་ཀྱང་གསན་པར་ངེས་
སྙམ་དུ་དགོངས་ནས། འུག་ཚང་མཁན་ཆེན། ཚུལ་ཁྲིམས་དཔལ་བཟང་པ་དོན་དེ་
ལ་དབུས་ཕྱོགས་སུ་རྫོང་པའི་ཐུགས་་ཐག་གཅད་མཚམས། དེ་བས་ཀྱང་ཐབས་
མཁས་ཀྱི་སྒྱུ་ཐབས་མཛད་ན་ལེགས་པའི་མཚན་མ་གཟིགས་ནས། ཐོག་མར་རྗེ་
ཉིད་བསྙུང་བའི་ཚུལ་ཅུང་ཟད་བསྟན་ཏེ། བདག་ཉིད་ཆེན་པོ་འདི་བྱང་ཆུབ་གླིང་ན་
སྐུ་མཚམས་དམ་པོ་ལ་བཞུགས་པའི་དྲུང་དུ་ཚེ་སྒྲོས་གསུམ་རྫངས་ཏེ། ངེད་ན་སོ་
ཡང་སོང་། ཁམས་ཀྱང་མ་བདེ་བས་གདན་ས་པ་གཅིག་མི་་འཚོལ་ཁ་མེད་དུ་སོང་
-89-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
གདའ་བ། ཐུགས་བཞེད་མེད་པ་ལ་ནན་གྱི་ཞུ་ཐབས་ནི་མེད། ཐུགས་ཁུར་གང་
དང་གང་ནི་ད་ལྟ་ཉིད་ནས་བསྣམས་ཀྱི་ཡོད། ཐ་སྙད་བཏགས་ཙམ་གཅིག་མཛད་
པ་ཙམ་བྱུང་ན་ཐུགས་ལ་བཏགས་པར་འདུག ཅེས་པའི་སྙན་གསན་ཚོད་ལྟ་ཙམ་
མཛད༑ དེ་རྗེས། ཚོགས་སུ་སྐུ་རིམ་གྱི་ཆོས་སྤྱོད་དབུ་མཛད་ལ་གདན་དྲངས་ནས་
ཞག་ཤས་ ལོན་མཚམས། གཞུགས་ གདན་ གྱི་གྲྭ་ནས་ བློ་མེད་ གྲོས་མེད་དུ་
བཏེགས་ཏེ། ཁྲི་ཁར་གདན་དྲངས་ཏེ། རྙེད་པ་དང་བཀུར་སྟི་དང་གོ་འཕང་གི་ཐ་
སྙད་ ལ་ མི་ དགྱེས་ པས། ཁྲི་ ཁ་ ཉིད་ནས་ ཞུ་ འབུལ་ མང་ དུ་ མཛད་：ནའང་
[པས] བླ་མའི་བཀའ་མ་ཆོག་པར་ཞལ་གྱིས་བཞེས། ཆོས་ཀྱི་རྒྱལ་སྲིད་ལ་
དབང་བསྐུར། ལྷ་དང་བཅས་པའི་འཇིག་རྟེན་མཐའ་དག་གིས་མངའ་གསོལ། དེ་
ནས་བཟུང་སྟེ། ལྕགས་མོ་ཕག་ལོ་ཧོར་ཟླ་བཅུ་གཉིས་པ་ལ། མཁན་པོ་རིན་པོ་ཆེ་
ཞི་བར་གཤེགས་པའི་བར་དུ་གདན་རིམ་སྦྲགས་ཏེ་མཛད་ཅིང་། དེ་ནས་་ས་མོ་
ལུག་ལོ་ཟླ་བ་བཞི་པའི་ཚེས་བཞིའི་བར་དུ། རྗེ་ཉིད་ཀྱིས་མཛད་ནས། སྤྱིར་
བསྟན་ པ་ དང༌ སེམས་ ཅན། དགོས་ ཆོས་ འཁོར་ སྒང་ པ་ ལ་ ：བཏོགས་
[གཏོགས]པའི་སྐྱ་སེར་ཐམས་ཅད། ཆོས་དང་ཟང་ཟིང་གི་འབྱོར་པས་ལེགས་
པར་བསྐྱངས། དེ་ཡང་ཚར་གཅད་རྗེས་འཛིན་གཉིས་ཀྱི་ནང་ནས། ཤིན་ཏུ་ཚར་
གཅད་པར་འོས་པ་ཞིག་ལའང་། དགེ་རྩ་ཆད། དེ་ཚུག་མ་བྱེད་གསུང་པ་ཁོ་ན་ལ་
གཙོ་བོར་མཛད་པའི་བྱམས་པའི་འདུལ་ཐབས་ཁོ་ན་མ་བཏོགས། ཚར་གཅོད་
དྲག་པོ་ཅུང་ཟད་ཀྱང་མི་མཛད་པའི་སྐྱོང་ཐབས་ཁོ་ནས་འཕྲལ་གྱི་བདེ་བ་དང་།
ཕུགས་ཀྱི་ཕན་པ་ལ་བཀོད་པ་མཛད་དོ། ཁྱད་པར་ཆོས་ཀྱི་འབྱོར་པས་བསྐྱངས་
ཚུལ་ནི། མདོ་རྒྱུད་ལམ་གྱི་གནད་རྣམས་མ་ལུས་པ། །ཇི་བཞིན་གཟིགས་ནས་སྐྱོ་
-90-



སེམས་དཔའ་ཆེན་པོ་ནམ་མཁའ་འོད་ཟེར་གྱི་རྣམ་ཐར།
ངལ་ཀུན་སྤངས་ཏེ། །ཉིན་མཚན་ཀུན་ཏུ་བརྩེ་བས་འདོམས་མཛད་པའི། །བཀའ་
དྲིན་མཚུངས་མེད་ཁྱོད་ལ་གུས་ཕྱག་འཚལ། །ཞེས་པ་སྟེ། གོང་དུ་བརྗོད་པ་ལྟར།
ཆོས་རྗེ་རྣམ་གསུམ་དང་། ཀུན་མཁྱེན་ཆེན་པོ་ལ་སོགས་པའི་ཐེག་ཆེན་ཐུན་མོང་
མིན་པའི་དགེ་བའི་བཤེས་གཉེན་མཚད་ཉིད་ཡོངས་སུ་རྫོགས་པ་རྣམས་ཡུན་རིང་
དུ་བརྟེན། རྒྱལ་བའི་གསུང་རབ་དགོངས་འགྲེལ་དང་བཅས་པའི་གླེགས་བམ་
རྣམས་ལ་ཉིན་མཚན་འཁོར་ཡུག་ཏུ་གཟིགས། དེ་ཡང་གཞན་གྱི་ཁ་འགྲམ་བཅོག་
པར་འདོད་པའི་ སློབ་ གཉེར་བྱེད་ལུགས་ ཀྱིས་ གགས་ཐུག་ཆེན་མོའི་དུས་སུ་
བསླུའོ་ཞེས་ཡང་ཡང་གསུང་ཞིང་། རང་ཉིད་རང་རྒྱུད་འདུལ་བ་དང་། གཞན་གྱི་
སེམས་ལ་གང་ཕན་གྱི་གསན་སྦྱོང་མཛད་ལུགས་ཁོ་ན་མཛད་པས། མཐོ་རིས་དང་
ཐར་པའི་ལམ་ལ་ཞུགས་པའི་སྐྱེས་བུ་གསུམ་གྱི་ལམ་ཐུན་མོང་དང་ཐུན་མོང་མ་
ཡིན་པའི་གནད་མཐའ་དག་ལ་གཞན་གྱིས་མི་འཕྲོགས་ པའི་ རང་བྱན་ཆུབ།
ལེགས་པར་ཉམས་སུ་བཞེས་པའི་མྱོང་བ་ཐོན། གནད་དུ་བསྣུན་ནས་གཞན་ལ་
སྟོན་པའི་གསུང་ངག་བྱང་། དེའི་སྟོབས་ཀྱིས་ཁམས་དང་དབུས་དང་མངའ་རིས་
སོགས་དང་། ཉེ་སྐོར་གྱི་དགེ་བའི་བཤེས་གཉེན་དང་། དགོན་པ་སོ་སོའི་མཁན་
པོ་བླ་མ་སོགས་དོན་དུ་གཉེར་བ་ཡང་མང་རབས་སུ་འབྱུང་ཞིང་དེ་རྣམས་ལ། རང་
གིས་ནུས་ན། ནམ་ཕྱེད་ཀྱི་དུས་སུ། སྤྱན་སྔར་ཕྱིན་ནས། དབང་དང་
། ལུང་དང་
རྗེས་གནང་དང་དམིགས་རིམ་ལྟ་བུ་གང་ཞུས་ནའང་། དོ་ནུབ་འཕྱིས་འདུག་པས་
སང་བྱེད་བྱ་བ་ལྟ་བུ་མི་གསུང་བར་གང་ཞུས་དེ་མ་ཐག་ཏུ། དཔེ་ཆ་ལ་གསུང་
དགོས་པ་ཞིག་ཡིན་ནའང་ཕྱག་དཔེ་རྙེད་མ་ཐག་ཏུ་གསུང་བར་བདག་གིས་ལན་
མང་དུ་ཉམས་སུ་མྱོང་ངོ་། །རེས་འགའ་དོན་གཉེར་བ་མེད་པའི་སྐབས་སྲིད་
-91-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ནའང་། ཆོས་དུང་ནར་མར་བཏང་ནས། གང་བྱུང་ལ་ནན་ཏན་གྱིས་གསུང་བའི་
ཆོས་ཀྱི་སྦྱིན་པ་ཁོ་ན་གཙོ་བོར་མཛད། དུར་ཁྲོད་ནས་ཕེབས་པ་ལྟ་བུའི་སྐབས་སུ།
ཟས་དང་གོས་ཀྱི་རྙེད་པ་ཁ་ན་མ་ཐོ་བ་མེད་པ་བཟང་ཞིང་གྱ་ནོམ་པས་དགེ་འདུན་
གྱི་བསྙེན་བཀུར་ཡང་ཡང་མཛད་པས། བྱིས་པའི་བློ་ཅན་ཕལ་མོ་ཆེ་དག་ནི། དེ་
ཁོ་ནས་ཚིམ་པའི་གཏམ་ཁོ་ན་རྣམ་ཐར་གྱི་གཙོ་བོ་བརྗོད་པར་བྱེད་དོ། ཁྱད་པར་
བསྟན་པ་སྤྱིར་དགོས་ཀྱི་རྒྱུན་ལ་ཕན་པའི་ཕྱག་རྗེས་ནི། གདན་སར་ཕེབས་ནས་
ལོ་ དྲུག་ འགྲོ་བ། ཆུ་མོ་ཡོས་ ལ། ：གཟིམ་[གཟིམས]ཁང་ བདེ་ བ་ ཅན་ གྱི་
འགྲམ་གཏིང་། དེ་ཡང་ཕྱི་ར་ཀ་བ་ཉི་ཤུ་རྩ་ གཅིག་གི་ས་ལ། ཀ་བ་དྲུག་དྲུག་
བཙུགས་པའི་ལྷ་ཁང་མདོ་ཕུག་གཉིས། ཐབ་ཁང་སྒྲས་ཁང་དང་བཅས་པ་མཛད།
ལོ་གསུམ་གྱི་ནང་དུ་ལོགས་བྲིས་ཚུན་ཆོད་པར་གྲུབ་པའི་ནང་མ་ལ་རྒྱུད་སྡེ་བཞིའི་
དཀྱིལ་འཁོར་ཆེ་ཆུང་འདྲེས་པ་བརྒྱ་དང་བཅུ་བཞི། དར་ཤམ་འོག་ཏུ་ལྷ་ཚར་
གཉིས་ལ་དཀྱིལ་འཁོར་སོ་སོའི་བླ་མ་བརྒྱུད་པ། སྨད་ཀྱི་མཚམས་རྣམས་སུ།
ཆོས་སྐྱོང་དུ་མ་འདོད་ལྷ་སྣ་ཚོགས། ཕྱོགས་སྐྱོང་བཅོ་ལྔ་དང་བཅས་པ། ལྷ་ཁང་
ཕྱི་མ་ལ་བླ་མའི་སྐུ་འདྲ། སངས་ རྒྱས་བྱངས་སེམས། ལྷ་མོ་ཁྲོ་བོ། ཆོས་སྐྱོང་
རྣམས་ཀྱི་ཞིང་ཁམས་ཉི་ཤུ་རྩ་དྲུག གཙོ་བོ་སོ་སོའི་མཐའ་སྐོར་དུ། ཐུབ་པ་ལ་
གནས་བརྟན་བཅུ་དྲུག འོད་དཔག་མེད་ལ་སངས་རྒྱས་སོ་ལྔ། སྒྲོལ་མ་ལ་ལྷ་མོ་
ཉི་ཤུ་རྩ་གཅིག གཞན་ཕལ་ཆེར་ལ། རྒྱན་དྲུག་མཆོག་གཉིས་དང་། བོད་དུ་བྱོན་
ཚད་ཀྱི་པཎྜི་ཏ་དང་ལོ་ཙཱ་བས་བསྐོར་བ། དེ་དག་གི་མཐར་འོད་དཔག་མེད་སྟོང་
རྩ་དུ་མས་བསྐོར་བ། ཀ་བ་བཅུ་གཉིས་པོ་ལ་འོད་དཔག་མེད་ཀྱི་སྐུ་དུ་མ་དང་
བཅས་པ་མཚོན་གསེར་ཤིན་ཏུ་བཟང་པོའི་སྟེང་དུ་པྲ་རྩིས་ལེགས་པར་བསྣན་
-92-



སེམས་དཔའ་ཆེན་པོ་ནམ་མཁའ་འོད་ཟེར་གྱི་རྣམ་ཐར།
ནས༑ ཀུན་གྱི་ཡིད་འཕྲོག་པ་མཛད། གྲུབ་པའི་ཚེ་ཆོས་རྗེ་སེངྒེའི་མཚན་ཅན་གྱིས་
རབ་གནས་ཀྱི་ཆོ་ག་ཤིན་ཏུ་རྒྱས་པར་མཛད་པས། ཆོས་དབྱིངས་གསུང་དབང་
དང་༑ རྣམ་སྣང་མངོན་བྱང་གི་དཀྱིལ་འཁོར་གཙོ་བོས་མེ་ཏོག་བཞེས་པ་སོགས།
ཤིན་ཏུ་ངོ་མཚར་བའི་ལྟས་དུ་མ་བྱུང་ངོ༌། །དེ་ལྟ་བུའི་གཞལ་ཡས་ཁང་དེའི་དཀྱིལ་
འཁོར་ཕལ་ཆེ་བ་ལ། སེམས་དཔའ་ཆེན་པོ་ཉིད་ཀྱིས། དཀྱིལ་འཁོར་སོ་སོའི་
མདུན་དུ་། མཆོད་པ་ལེགས་པར་བཤམས་པའི་བདག་འཇུག་བརྒྱ་རྩ་རེ་བཞེས།
ཤིང་མོ་སྦྲུལ་དེ་ནས་དའི་བར་དུ་ལོ་རེ་བཞིན་ཆོ་འཕྲུལ་གྱི་ཟླ་བ་ཕྱེད་པའི་བར་ལ།
དགེ་འདུན་མང་ན་བརྒྱ་དང་བཅུ་གྲངས། ཇི་ལྟར་ཉུང་ནའང་བརྒྱད་ཅུ་གྱ་གྲངས་
ཀྱིས༑ གསང་འདུས་འཕགས་ལུགས་ཀྱི་ཆོ་ག་ཉིན་རེ་ཚར་གཉིས་མ་ཆག་པ། རྗེ་
ཉིད་ཀྱིས་རྡོ་རྗེ་ཕྲེང་བས་ཐོག་དྲངས་པའི་དབང་བསྐུར་མང་དུ་གནང་བས་འོག་
མིན་དང་ཤིན་ཏུ་ཚུལ་མཚུངས་པ་ཡིན་ནོ། །གཞལ་ཡས་ཁང་འདིའི་འགྲམ་གཏིང་
ནས་ལོ་བཅུ་བཞི་ལོན་པ་ཤིང་ཕོ་འབྲུག་གི་སྟོན་དགུན། སླེའུ་ཆུང་པའི་དགེ་སྦྱོང་
བཀྲས་ཚུལ་བ་དཔོན་སློབ་བཅུ་གྲངས་སྤྱན་དྲངས་ནས། དཔལ་གསང་བ་འདུས་
པ་ལྷ་སོ་གཉིས་ ཀྱི་ གསེར་སྐུ། གཙོ་བོ་ཡབ་ཡུམ་རྐང་གང་ལ་སྐུ་གསེར་སྲང་ཕྱེད་
འཁོར་སུམ་ཅུ་པོ་རྒྱབ་：འཛུབ་[མཛུབ]：བཅུང་[ཅུང]མེད་རེ་ལ་སྐུ་གསེར་
ཞོ་རེ། རྒྱགས་ཡོན་སྐུ་གསེར་ཞོ་རེ་ལ་དམར་ཞོ་བཅུ་གསུམ་མ་ཕུལ་ནས་ལེགས་
པར་ བཞེངས། ཀུན་ གྱི་ མིག་ གི་ བདུད་ རྩི་ མཆོག་ ཏུ་ གྱུར། རྟེན་ གྱི་ བློས་
ལོངས [བསླངས]། ཞལ་བཞུགས་ རིང་ ལ་མ་གྲུབ་པ་བདག་ལ་གཉེར་དུ་
བསྐོས་ནས། ཞི་བར་གཤེགས་པའི་ལོ་ཡང་ཕྱི་མར་ལེགས་པར་གྲུབ་པ་ཡང་རྗེ་
ཉིད་ཀྱི་བདག་རྐྱེན་ལས་བྱུང་བ་ཁོ་ནའོ། །གཞན་ཡང་ཆོས་རྗེ་སེང་གེའི་མཚན་
-93-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ཅན་གྱི། ནང་རྟེན་གསེར་སྐུ་ཇོ་བོའི་སྐུ་ཚད། ཕྱི་རྟེན་བྱང་ཆེན་ལྷ་མོ་རྣམས་ཀྱང་
ལོ་གཉིས་ཀྱི་ནང་དུ་གྲུབ་པར་མཛད་པས་བསྟན་པ་རིན་པོ་ཆེ་དང་དགོན་པ་
འདིའི་རྒྱན་དང་མཆོད་པའི་ཡུལ་དུ་མཛད་པ་ཡིན་ནོ། །གཞན་ཡང་་ཐུགས་དམ་
ཐང་ཁ་ཤར་ཙོང་ཁ་པའི་སྐུ་འདྲ་ཆེན་པོ་གཅིག་དང་། ཆོས་རྗེ་སེང་གེའི་མཚན་
ཅན་གྱི་སྐུ་འདྲ་ཆེན་མོ་གཅིག་གིས་ཐོག་དྲངས་པའི་ཞིང་ཁམས་མ་དང་། དཀྱིལ་
འཁོར་མ་ཆེ་ཆུང་འདྲེས་པ་སུམ་ཅུ་ཟིན་པ་དང་། བུ་སྟོན་རིན་པོ་ཆེ་དང་ཙོང་ཁ་པ་
ཆེན་པོའི་བཀའ་འབུམ་མཐའ་་དག་དང་རྗེ་བཙུན་ཆེན་པོའི་བརྩམས་ཆོས་ཕྱེད་
ཙམ་ལ་སོགས་པའི་གསུང་རབ་མང་དུ་བཞེངས་པ། དབུ་རྩེ་ཆེན་མོའི་གསེར་ཏོག་
ཆེན་མོ་འཛུགས་པ། དགེ་འདུན་གྱི་དབྱར་ཚུལ་དགུན་ཚུལ་གྱི་བདག་རྐྱེན། ཆོས་
རྗེ་སེང་གེའི་མཚན་ཅན་གྱི་དུས་མཆོད་བཅུ་དགུ་མཆོད་པའི་བདག་རྐྱེན། ཁྱད་
པར་བླ་མ་ཐམས་ཅད་ཀྱི་ཐུགས་དགོངས་པ་རྫོགས་ཕྱིར་དུ། གསང་འདུས་བསྒྲུབ་
མཆོད་ཀྱི་བདག་རྐྱེན་ལ། དགོན་པ་རང་དུ་རྩ་ནས་ལྔ་བརྒྱ་ཙམ་དང་
། མར་མེའི་
རྒྱུ༑ སྣུམ་རིན་ཉིས་བརྒྱ་ཙམ། གཞན་ཡང་གླང་ཕུ་སོགས་སུ་ནས་གཞི་འཛུགས་
པ་སོགས། དགོན་པའི་འཕྲལ་གྱི་ཉེར་མཁོ་དང་ཕུགས་ཀྱི་སྤྱི་ཐེས་སྒོ་དུ་མ་མཛད་
པས་བཀའ་དྲིན་ཤིན་ཏུ་ཆེའོ། །
གསུམ་པ་ལ། སྐྱོན་གྱིས་མ་གོས་པའི་ཚུལ་དང་། སྡོམ་གསུམ་རྫོགས་པའི་
ཚུལ་ལོ། ། །
དང་པོ་ནི། མདོར་ན་མ་རུང་བདག་འདྲིས་ཡུན་རིང་དུ། །མཛད་པ་ཀུན་ལ་
སྐྱོན་གྱི་སྐབས་བཙལ་ཡང་། །ཆོས་དང་འགལ་པའི་མཛད་པ་རྡུལ་ཙམ་གྱིས།།
ནམ་ཡང་གོས་པ་མེད་པ་ཁྱོད་ལ་འདུད། །ཅེས་པ་སྟེ་ཅི་མཛད་ལེགས་པར་མཐོང་
-94-



སེམས་དཔའ་ཆེན་པོ་ནམ་མཁའ་འོད་ཟེར་གྱི་རྣམ་ཐར།
པའི་མོས་གུས་གཏིང་ཚུགས་པ་ནང་དུ་སྐྱེས་པའི་སྟོབས་ཀྱིས་་དག་སྣང་ཁྱད་པར་
ཅན་དང་ལྡན་པ་ལ་ནི། སྐྱོན་ཡང་ཡོན་ཏན་དུ་སྣང་བ་སོགས་སྲིད་ལ། དེ་ལྟ་བུའི་
མོས་གུས་དང་དག་སྣང་མེད་པ། ཆོས་དང་ཆོས་མིན་འབྱེད་པར་མི་ནུས་པའི་བླུན་
པོ་ལོག་ལྟ་ཅན་ལ་ནི། ཡོན་ཏན་ཡང་སྐྱོན་དུ་སྣང་བ་སྲིད་པས། རྗེ་ཉིད་ཀྱི་བཀའ་
དྲིན་ལས། ལམ་ལ་ཞུགས་པའི་སྐྱེས་བུ་གསུམ་གྱི་འཇུག་ལྡོག་བླང་དོར་བྱ་བའི་
གནས་ཀྱང་ཤེས་པ་བདག་ཅག་ལྟ་བུས། བླ་མ་འདིའི་སྐུ་གསུང་ཐུགས་ཀྱི་མཛད་
པ་རྣམས། ཐེག་ཆེན་ཐུན་མོང་དང་ཐུན་མོང་མ་ཡིན་པའི་གསུང་རབ་དང་ཞུས་
དག་བྱས་པའི་ཚེ། སྐུའི་མཛད་པ་སོ་སོར་ཐར་པ་གཙོ་བོར་མཛད་པ་ལ། ཐ་ན་སྒྲ་
མ་བྱས་པའི་དངོས་པོ་འདོར་བ་ཙམ་མམ། བླ་གོས་མེད་པར་ཞལ་ཟས་བཞེས་པ་
ཙམ་མམ། ལག་ཉ་་དང་མེ་རེག་སོགས་དངོས་སུ་ལྟ་ཞོག གཞན་ལ་དེ་དང་
དེའི་གསུང་རྗེན་པར་བྱོན་ནས་བྱེད་དུ་འཇུག་པ་ཙམ་མམ། རང་དགར་བསྙེས་པ་
དང་འཕྲེས་པའི་ཚུལ་གྱིས་གཅིམས་པ་ཙམ་ཡང་མ་མཐོང་ན། སྡེ་ལྔ་་དང་བཞིས་
བསྡུས་ཀྱི་ལྟུང་བ། རང་མིང་ཐོན་པའི་དངོས་གཞི་ལ་ཞུགས་པ་ལྟ་ག་ལ་ཞིག་སྟེ་
སྐུའི་འཁྲུལ་པ་དང་བྲེལ་བ་ཉིད་དོ། །དེ་བཞིན་དུ་ད་ལན་གྱི་གསུང་འདི་འདུ་ཤེས་
ཕྲ་མོ་ཅུང་ཟད་བསྒྱུར་ཏེ་གསུང་བྱུང་ངོ་སྙམ་པའམ་གདུལ་བྱ་འགའ་ཞིག་འདུལ་
བའི་དགོས་པར་གཟིགས་ཏེ། དྲན་བཞིན་དུ་ཐུགས་བསྐྱེད་པ་མ་གཏོགས། རང་
དགར་ཐུགས་ཁྲོས་པའི་གསུང་ཚིག་རྩུབ་ཏུ་བགྲང་བ་འདི་གསུང་བྱུང་ངོ་སྙམ་
པའམ། འཕྲལ་གྱི་དམག་དང་ཆོམ་རྐུན་གྱི་གཏམ་ལ་སོགས་པ་རྣམས་ཀྱང་ངེས་
འབྱུང་ དང་སྐྱོ་ཤས་ ཀྱིས་ ཀུན་ནས་སློང་བ་མ་：བཏོགས[ གཏོགས]། ཉོན་
མོངས་ཅན་གྱིས་བསྐྱེད་པའི་ངག་འཁྱལ་དུ་སྣང་བ་ཙམ་ཡང་མ་མཐོང་ན། གདུལ་
-95-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
བྱ་སླུ་བའི་རྫུན་དང་། ཕྲ་མ་སོགས་ལྟ་ག་ལ་ཞིག་སྟེ་གསུང་ལ་སྐྱོན་གྱི་གོ་སྐབས་
མེད་དོ། །དེ་བཞིན་དུ་ད་ལན་གྱི་སྐུ་དང་གསུང་གི་རྣམ་ཐར་རིག་བྱེད་འདི་ནི་རང་
ཕྱོགས་ལ་ཆགས་པ་དང༌། གཞན་ཕྱོགས་ལ་སྡང་བས་ཀུན་ནས་སླང་ངོ་སྙམ་
པའམ། འདི་ནི་ང་རྒྱལ་དང་རློམ་སེམས་དང་དྲེགས་པ་དང་རྒྱགས་པ་་དང་བག་
མེད་པས་ཀུན་ནས་སློང་བའི་མཚན་མ་ཅུང་ཟད་དོ་སྙམ་པ་ལ་་སོགས་པ་རྣམས།
ལོ་མང་པོའི་བར་དུ་ལེགས་པར་བལྟས་ཀྱང་ལན་གཅིག་ཙམ་ཡང་མ་མཐོང་བས།
ཐུགས་ ཀྱི་འཁྲུལ་པ་ཟད་པ་སྟེ། མདོར་ན་བློ་གྲོས་དང་ལྡན་ཞིང་། གཟུ་བོར་
གནས་ལ། བླུན་དད་མེད་པ་ཞིག་གིས་ལེགས་པར་བརྟག་ན། ཤེས་ནས་དད་པའི་
མཆོག་ཐོབ་པར་གདོན་མི་ཟ་བས་བསྟོད་པ་ཡང་འདི་ཉིད་ཕུལ་དུ་བྱུང་བ་ཡིན་ཏེ།
བསྟོད་པ་བརྒྱ་ལྔ་བཅུ་པ་ལས། བཅོམ་ལྡན་འདས་ཀྱི་སྐུ་དང་ནི། །གསུང་དང་
ཐུགས་ཀྱི་འཕྲིན་ལས་ལ། །ཞེ་འདྲས་གྱུར་པ་གང་གིས་ཀྱང་། །ཆོས་དང་ལྡན་པར་
གླགས་མི་རྙེད། །ཅེས་གསུངས་པ་བཞིན་ནོ། ། །
གཉིས་པ་ལ་གསུམ་ལས། སོ་ཐར་སྡོམ་པའི་ཡོན་ཏན་རྫོགས་ཚུལ་ནི།
བསྟན་པའི་རྩ་བ་ཚངས་སྤྱོད་ཀུན་གྱི་མཆོག །སོ་་སོ་ཐར་པའི་དགག་སྒྲུབ་
གནང་ གསུམ་ གྱི། །བསླབ་པའི་ གནས་ ལ་ མཁས་ཤིང་མི་འདའ་བས། །དགྲ་
བཅོམ་འདུལ་བ་འཛིན་ལ་གསོལ་བ་འདེབས། །ཞེས་པ་སྟེ། སོ་སོར་ཐར་པ་འདི་
ནི༑ བསྟན་པའི་རྩ་བ་ཡིན་ཏེ། མདོ་དང་ལུང་ལས་བསྟན་པའི་གནས་ཚད་ལོ་ལྔ་
སྟོང་ལ་སོགས་པ་གསུངས་པ་ཐམས་ཅད། འདིའི་དགེ་སློང་གི་སྡོམ་པ་གསར་དུ་
སྐྱེ་བ་ཡོད་མེད་ཁོ་ན་ལ་བྱ་དགོས་པའི་ཕྱིར་ཏེ། གཞན་དུ་ལུང་རྟོགས་གཞན་ཡོད་
པ་ཙམ་གྱིས་བྱེད་ན། སྡོམ་པ་གསུམ་ཀ་དང་ལྡན་པའི་སྐྱེས་ཆེན་སྐུ་ཚེ་བྱིན་གྱིས་
-96-



སེམས་དཔའ་ཆེན་པོ་ནམ་མཁའ་འོད་ཟེར་གྱི་རྣམ་ཐར།
བརླབས་ནས་བཞུགས་པ་དུ་མ་ཡོད་པའི་ཕྱིར་རོ། །དེ་ལྟར་ན་ཕྱི་ནང་གི་ཚངས་
པར་སྤྱོད་པ་ཐམས་ཅད་ཀྱི་མཆོག་ཏུ་གྱུར་པ་ཡིན་ཏེ་ངེས་པར་འབྱུང་པའི་ཚུལ་
ཁྲིམས་ཡིན་པའི་ ཕྱིར་རོ། །དོན་འདི་ལ་དགོངས་ནས་ འདི་ཉིད་ཆོས་རྗེ་རྣམ་
གསུམ་གྱིས་རྩལ་དུ་སྟོན་པ་བཞིན་དུ། བདག་ཉིད་ཆེན་པོ་འདིས་ཀྱང་ལེགས་
པར་ཐུགས་ཉམས་སུ་བཞེས་ཏེ། བཤད་མ་ཐག་པ་ལྟར་མི་མཐུན་ཕྱོགས་མཐའ་
དག་གིས་མ་གོས་ཤིང་། གསོ་སྦྱོང་དང་དབྱར་གནས་་དང་དགག་དབྱེ་སྟེ། གཞི་
གསུམ་གྱི་ཕྱག་ལེན་ལ་ཡང་ཤིན་ཏུ་གཅེས་སྤྲས་སུ་མཛད་དོ། །མདོར་ན་དགག་པ་
དང་སྒྲུབ་པ་དང་གནང་བ་གསུམ་གྱིས་བསྡུས་པའི་བཅས་མཚམས་ཕྲ་མོ་རྣམས་
ཀྱང་མདོ་རྩ་བའི་ཚིག་དོན་ཐུགས་ལ་ལེགས་པར་མངའ་བའི་སྒོ་ནས་ཤིན་ཏུ་ངེས་
ཤིང་༑ ངེས་པ་དེ་ཉིད་ཀྱི་སྒོ་ནས་བཅས་པ་དང་རང་བཞིན་གྱི་བསླབ་གཞི་ཕྲ་ཞིང་
ཕྲ་བ་རྣམས་ལས་ཀྱང་མ་འདས་པར་ཐུགས་ཉམས་སུ་བཞེས་ནས། མདོ་རྩ་བའི་
བཤད་པ་ཚར་མང་དུ་གནང་། བདག་གིས་ཀྱང་རྒྱ་ཆེར་་འགྲེལ་གྱི་སྟེང་ནས་ཚར་
གཅིག་ཐོས། དེ་བཞིན་དུ། ཆོས་རྗེ་སེང་གེའི་མཚན་ཅན་བཞུགས་རིང་ཕལ་ཆེར་
རབ་བྱུང་བསྙེན་རྫོགས་ཀྱི་སློབ་་དཔོན་མཛད་དེ། བུ་སྟོན་རིན་པོ་ཆེའི་ལས་ཆོག་
ཆེན་མོ་ཤིན་ཏུ་བྱང་བར་རྒྱུན་དུ་ཐུགས་ལ་བཞུགས་པའི་སྒོ་ནས་ཚིག་ཕྱེད་ཀྱང་མ་
འཁྲུལ་བར་གསུང་པས་གདུལ་བྱ་མཐའ་ཡས་པའི་རྒྱུད་ལ་སོ་ཐར་གོང་འོག་
རྣམས་ལེགས་པར་བསྐྱེད་དོ། །གཤེགས་རྗེས་མཁན་པོ་མཛད་ནས་མཁན་པོའི་
བྱ་བ་རྣམས་འཁྲུལ་པ་དང་བྲལ་བར་མཛད་པས་ཀྱང་དེ་བཞིན་ཏེ། རྗེ་ཡབ་སྲས་
འདི་པའི་ཕྱག་ལེན་ཁྱད་པར་ཅན་འདི་རྒྱུས་ཡོད་ནས། གཞན་གྱི་ལས་གྲལ་མཐོང་
པའི་ཚེ། རང་གི་བླ་མ་ལ་དད་པ་མཆོག་ཏུ་སྐྱེའོ།
-97-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
གཉིས་པ་བྱང་སེམས་སྡོམ་པའི་ཡོན་ཏན་རྫོགས་ཚུལ་ནི། ཐེག་ཆེན་བརྩེ་
བ་གཞན་ཕན་བྱང་ཆུབ་སེམས། །གསུང་རབ་ཀུན་གྱི་སྙིང་པོར་ལེགས་གཟིགས་
ནས༑ ༑བྱང་སེམས་སྡོམ་པའི་ཡོན་ཏན་ཀུན་རྫོགས་པའི། །བརྩེ་ཆེན་རྒྱལ་བའི་
སྲས་ལ་གསོལ་བ་འདེབས། །ཞེས་པ་སྟེ། སྤྱིར་བླ་ན་མེད་པའི་བྱང་ཆུབ་དོན་དུ་
གཉེར་བས་ནི། རང་ཉིད་གཅིག་པུ་ཞི་བདེ་དོན་དུ་གཉེར་བའི་བསམ་སྦྱོར་ཁོ་ན་
ཐེག་ཆེན་ལམ་གྱི་གེགས་ཀྱི་གཙོ་བོར་ཤེས་ནས་གཞན་ཕན་བྱང་ཆུབ་ཀྱི་སེམས་
ལ་སྐྱེས་བུའི་རྩལ་ཅི་ཡོད་ཀྱིས་འབད་བར་བྱའོ་ཞེས་མདོ་སྡེ་དང་རྒྱུད་ཐམས་ཅད་
མགྲིན་གཅིག་ཏུ་གསུང་ཤིང་། སྟོང་ཉིད་རྟོགས་པའི་ཤེས་རབ་ ལ་་ཡང་ལན་
གཅིག་མ་ཡིན་པར་བསྔགས་མོད་ཀྱི། དེ་རྫོགས་པའི་བྱང་ཆུབ་དང་རྒྱལ་བའི་
སྲས་པོ་བསྐྱེད་པའི་ཐུན་མོང་གི་རྒྱུ་མ་ལྟ་བུར་གསུངས་ལ། ཐེག་ཆེན་བྱང་ཆུབ་ཀྱི་
སེམས་ནི། ཐུན་མོང་མ་ཡིན་པའི་རྒྱུ་ཕ་་དང་འདྲ་བར་གསུངས་པས་ཐེག་ཆེན་གྱི་
རྩ་བ་ཡིན་ལ། དེའི་ཕྱིར་གསུང་རབ་རིན་པོ་ཆེ་མཐའ་དག་གི་སྙིང་པོ་ཡིན་ཏེ།
དམ་ཆོས་འོ་མ་བསྲུབ་པ་ལས། །མར་གྱི་ཉིང་ཁུ་བྱུང་བ་ཡིན། །ཞེས་སོགས་མང་
དུ་གསུངས་མོད་ཀྱི། ཡི་གེ་མང་བས་འཇིགས་པས་མ་བྲིས་སོ། །དེ་ལྟ་ནའང་
བདག་ལྟ་བུའི་ཐེག་ཆེན་པར་ཁས་འཆེ་བ་ཕལ་མོ་ཆེ་དག་ནི། སེམས་བསྐྱེད་ཀྱི་
ཕན་ཡོན་བསམ་གྱིས་མི་ཁྱབ་པ་མཐོང་ཞིང་དམ་བཅའི་ཚིག་ལ་བརྒྱ་ཚར་གཏོང་།
སྡོམ་པ་གསུམ་ལྡན་དུ་རློམ་སེམས་ཀྱང་། ལག་ལེན་ལ་སྦྱོར་བའི་ཚེ། སེམས་ཅན་
མཐའ་དག་ལ་ཕ་མར་ཤེས་ནས་དྲིན་དུ་གཟོ་བ་དང་། རང་གཅེས་འཛིན་བོར་
ནས་གཞན་དོན་ལ་་འཇུག་པ་ལྟ་ཞོག ཚེ་འདིའི་ཕ་མའི་འདོད་དོན་ཁྱད་པར་
ཅན་ཞིག་དང་། རང་གི་འདོད་དོན་ཕྲ་མོ་ཞིག་འདོམས་པ་དང་། གཅིག་བྱས་ན་
-98-



སེམས་དཔའ་ཆེན་པོ་ནམ་མཁའ་འོད་ཟེར་གྱི་རྣམ་ཐར།
གཅིག་འཆོར་བར་མཐོང་བའི་ཚེ། རང་གི་འདོད་དོན་ཁོ་ན་ལ་འཇུག་པར་མྱོང་བ་
དང་༑ མངོན་སུམ་གྱིས་ཡང་ཡང་གྲུབ་ལ། བདག་ཉིད་ཆེན་པོ་འདི་ནི། རང་ཉིད་
ཀྱི་རྙེད་པ་དང་བཀུར་སྟི་དང་། ཆེ་ཐབས་དང་། གྲགས་པ་དང་། ཚིགས་སུ་བཅད་
པ་ཐམས་ཅད་སྐྱུག་པའི་ཟས་བཞིན་དུ་གཟིགས་ཏེ། སེམས་ཅན་གཞན་གྱི་ཕན་པ་
དང་བདེ་བའི་ཆེད་དུ། སྐུ་དང་སྲོག་དང་ལོངས་སྤྱོད་་ཐམས་ཅད་ལྟོས་མེད་དུ་
གཏོང་བ་ལེགས་པར་གོམས་པས། གོང་དུ་བརྗོད་པ་ལྟར། ནད་པ་ལ་སོགས་པའི་
སྡུག་བསྔལ་ཅན་གྱི་སྡུག་བསྔལ་སེལ་བའི་ཆེད་དུ། གཞན་མང་པོའི་ནད་གཡོག་
ཡང་དང་ཡང་་དུ་མཛད་པ་དང་། དགེ་ལྡན་དུ་ཆོས་དོན་དུ་གཉེར་བའི་ཞའོ་ཁུར་
ནས་ཆོས་རར་ཁྲིད་པ་རྒྱུན་དུ་མཛད་པ་དང་། ：རྩེས་ [རྩེད]ཐང་དང་། ལྷ་ས་ལ་
སོགས་པར་ཁྲིམས་གཅོད་པས། དབུ་ལ་རྒྱུག་པ་རྒྱབ་པས་རྒྱུག་པ་དུམ་བུ་མང་
པོར་ཆག་པ་ལན་མང་དུ་བྱུང་བ་རྣམས་ལ་དེ་མ་ཐག་ཏུ་བློ་སྦྱོང་བསྒོམས་ཏེ།
ཐུགས་རྒྱུད་འཁྲུག་པ་ཙམ་ཡང་མ་མཛད་པ་་དང་། གཞན་ཡང་། སྐུ་གསུང་ཐུགས་
ཀྱི་སྤྱོད་པ་ཐམས་ཅད་གཞན་རྒྱུད་ལ་ཞེ་སྡང་སྐྱེ་བའི་རྐྱེན་དུ་སོང་ན། སྤྱིར་ཞེ་སྡང་
ལྟ་བུའི་སྡིག་པ་མེད་པ་དང་། དགོས་བྱང་སེམས་ལ་ཞེ་སྡང་སྐྱེས་ན་དགེ་རྩ་མང་དུ་
ཆད་པར་གསུངས་པ་རྣམས་གཟིགས་ཏེ། གཞན་རྒྱུད་ཀྱི་ཉོན་མོངས་བསྲུང་བ་ལ་
གཙོ་བོར་མཛད་པ་སོགས་ཏེ། འགྲོ་བ་རྣམས་ལ་གདོལ་པའི་ཕྲུ་གུ་བཞིན། །
རྒྱགས་དང་ང་རྒྱལ་དྲེགས་པ་སྤངས་ནས་ནི། །རིགས་བཙུན་པ་མི་ཉེ་དུའི་ཚོགས་
བཞིན་དུ། །རྗེས་སུ་མཐུན་པ་སྒྲུབ་ཅིང་སྤྱད་པར་བགྱི། །ཞེས་སྨོན་ལམ་བདུན་ཅུ་
པ་ལས་གསུངས་པ། ཇི་ལྟ་བ་བཞིན་མཛད་དོ། །མདོར་ན་བྱང་ཆུབ་སེམས་དཔའི་
སྡེ་སྣོད་ ཀྱི་ མ་མོ་ བྱང་ ས་ དང་། མདོ་སྡེ་རྒྱན་དང་། བསླབ་བཏུས་དང༌། སྤྱོད་
-99-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
འཇུག་ལ་སོགས་པ་ལ་གཞོན་ནུ་ཉིད་ནས་་སྦྱངས་ཤིང་ལེགས་པར་གོམས་པས། །
ནམ་མཁའི་སྙིང་པོའི་མདོ་དང་། བྱང་ས་ནས་གསུངས་པའི་བྱང་སེམས་ཀྱི་རྩ་ལྟུང་
དང་༑ སྦོམ་པོ་དང་། ཉོན་མོངས་ཅན་དང་། དེ་མིན་གྱི་ཉེས་བྱས་ལ་སོགས་པའི་
བཅས་མཚམས་ལ་མཁས་པའི་ཕུལ་དུ་ཕྱིན་ཞིང་། ཇི་ལྟར་བཤད་པའི་མཚམས་
ལས་ནམ་ཡང་མ་འདས་ པར་མཛད་པས། བྱང་སེམས་ཀྱི་སྡོམ་པའི་ཡོན་ཏན་
མཐའ་དག་ཡོངས་ སུ་ རྫོགས་ པ་ ཡིན་ནོ། །གསང་སྔགས་སྡོམ་པའི་ཡོན་ཏན་
རྫོགས་ཚུལ་ནི། སྐལ་བཟང་སྐྱེ་བོའི་འཇུག་ངོགས་བླ་ན་མེད།། ཟབ་མོ་རྡོ་རྗེ་ཐེག་
པའི་དགའ་སྟོན་གྱིས། །རང་གཞན་རྟག་ཏུ་བདེ་ལ་འགོད་མཛད་པའི། །རྡོ་རྗེ་
འཛིན་པའི་མཆོག་ལ་གུས་ཕྱག་འཚལ། །ཅེས་པ་སྟེ། རྡོ་རྗེ་ཐེག་པ་ནི། གསང་
སྔགས་སྤྱོད་པའི་ཚུལ་འབྱུང་བ། །དེ་བས་ཀྱང་ནི་དཀོན་པ་སྟེ། །ཞེས་ཨུ་དུམ་ཝ་
རའི་མེ་ཏོག་ལས་སངས་རྒྱས་འཇིག་རྟེན་དུ་འབྱོན་པ་དཀོན་ཞིང་། དེ་བས་ཀྱང་
གསང་སྔགས་འཇིག་རྟེན་དུ་འབྱུང་བ་དཀོན་ཏེ། མར་མེ་མཛད་ནས་ཤཱཀ་ཐུབ་ཀྱི་
བར་གྱི་སངས་རྒྱས་གཞན་གྱིས་མ་གསུངས་པར་སྒྲོན་གསལ་སོགས་ནས་བཤད་
པ་ལྟར་ཤིན་ཏུ་རྙེད་དཀའ་བ་དང་། གང་གིས་སེམས་ཅན་མཉམ་མེད་དོན། །མྱ་
ངན་མི་འདའ་བྱེད་པར་ནུས། །ཞེས་པ་ལྟར་སྤྱི་དོན་ཆེ་བ་དང་། མདོ་སྔགས་སོ་
་སོའི་ལམ་གྱི་འཚང་བརྒྱ་བ་འདོད་པའི་ཕྱོགས་ལ་ཡང་། དོན་གཅིག་ན་ཡང་མ་
རྨོངས་དང་། །ཞེས་སོགས་ལྟར་གདུལ་བྱ་ཤིན་ཏུ་དབང་རྣོན་གྱི་ཆོས་སུ་བཤད་པ་
དང་། མདོ་སྡེའི་ཕྱོགས་རྐྱང་པས་འཚང་རྒྱ་བ་མི་སྲིད་ཀྱི། སྔགས་ཀྱི་ལམ་གནོན་
དགོས་པར་མང་དུ་གསུངས་པ་རྣམས་ནི་དོན་ལ་གནས་པ་སྟེ་རྒྱུ་མཚན་དུ་མའི་སྒོ་
ནས་སྐལ་བ་མཆོག་དང་ལྡན་པའི་སྐྱེ་བོའི་འཇུག་ངོགས་ཟླ་མེད་པ་ཡིན་ལ།
-100-



སེམས་དཔའ་ཆེན་པོ་ནམ་མཁའ་འོད་ཟེར་གྱི་རྣམ་ཐར།
གསང་སྔགས་རྒྱུད་སྡེ་བཞི་པའི་བྱ་རྒྱུད་ལ་ཆུ་དང་ཅོད་པན་གྱི་དབང་དང་། སྤྱོད་
རྒྱུད་ལ་དེ་གཉིས་ཀྱི་སྟེང་དུ་རྡོ་རྗེ་དྲིལ་བུ་དང་། མིང་གི་དབང་དང་། རྣལ་འབྱོར་
རྒྱུད་ལ་རིག་པའི་དབང་ལྔ་པོ་དེའི་སྟེང་དུ་རྡོ་རྗེ་སློབ་དཔོན་གྱི་དབང་རྗེས་གནང་
དང་བཅས་པ་དང་། ཐུན་མོང་བ་མིང་ཙམ་གྱི་གསང་དབང་དང་། བླ་མེད་ལ་དེ་
དག་གི་སྟེང་དུ་ཐུན་མོང་མིན་པའི་གསང་དབང་དང་། ཤེས་རབ་ཡེ་ཤེས་དང་བཞི་
པ་སྟེ། དབང་བཞི་་ཡོངས་སུ་རྫོགས་པ་དང་། དེ་དག་གི་ལམ་གྱི་རྩ་བ་དམ་ཚིག་
དང་སྡོམ་པ་སྟེ། བྱ་སྤྱོད་ལ་མི་དགེ་བཅུ་སྤོང་བ་དང་། བྱང་སེམས་ཀྱི་སྡོམ་པ་ཐུན་
མོང་མ་ཡིན་པ་ཙམ་དང་། རྣལ་འབྱོར་རྒྱུད་ལས། །རིགས་ལྔའི་སྡོམ་བཟུང་གི་
ཟློག་ཕྱོགས་བཅུ་བཞི་ལ་བཞག་པའི་རྩ་ལྟུང་བཅུ་བཞི་དང་བླ་མེད་ལ་བླ་མེད་རང་
གི་རྒྱུད་ནས་བཤད་པ་སློབ་དཔོན་དཔའ་བོས་བསྡུས་པ་ལྟར་གྱི་རྩ་ལྟུང་བཅུ་བཞི་
སྦོམ་པོ་བརྒྱད་དང་བཅས་པ་རྣམས་དང་། ལམ་གྱི་ངོ་བོ་བྱ་རྒྱུད་ལ་ལྷ་དྲུག་གི་རྣལ་
འབྱོར༑ སྤྱོད་རྒྱུད་ལ་ཕྱི་ནང་གི་བཟླས་བརྗོད་ཡན་ལག་བཞི་ལྡན། རྣལ་འབྱོར་
རྒྱུད་ ལ་ དང་ པོ་ སྦྱོར་བའི་ དང་། དཀྱིལ་འཁོར་རྒྱལ་མཆོག་ དང་༑ ལས་ རྒྱལ་
མཆོག་གི་ཏིང་འཛིན་ཏེ། ཏིང་ངེ་འཛིན་གསུམ་མམ། བསྡུ་ན་མཚན་བཅས་མཚན་
མེད་ཀྱི་རྣལ་འབྱོར་གཉིས་དང་། བླ་མེད་ལ་བསྐྱེད་རིམ་དང་རྫོགས་རིམ་སྟེ།
རིམ་གཉིས་ཆ་ལག་དང་བཅས་པ་རྣམས་ཀྱི་རང་བཞིན་ཐུགས་སུ་ཆུད་ནས་ཉམས་
སུ་བཞེས་ཤིང་། བརྩེ་བས་ཉིན་དང་མཚན་དུ་འདོམས་པས། རྡོ་རྗེ་ཐེག་པའི་ལམ་
གྱི་གནས་སྐབས་དང༌། མཐར་ཐུག་གི་བདེ་བ་ལ་འགོད་པར་མཛད་པའི་སྒོ་ནས་
རྡོ་རྗེ་འཛིན་པའི་མཆོག་དཔལ་ལྡན་རྡོ་རྗེ་འཆང་དང་དབྱེར་མེད་པར་བཞུགས་པ་
སྟེ། སྔར་བཤད་པ་ལྟར་གསང་འདུས་འཕགས་ལུགས་ཀྱི་སྒྲུབ་མཆོད་སྟོབས་ཆེ་
-101-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ལ་རྒྱུན་རིང་བ་དང་། བསྐྱེད་རྫོགས་བཤད་སྒྲུབ་མཐའ་ཡས་ཤིང་། གཞིས་： ཁ་
【ཀ】རིན་སྤུངས་པའི་བདག་རྐྱེན་ལ་བརྟེན། རྗེ་འདི་ཉིད་ཀྱི་ཐུགས་རྩོལ་ལེགས་
པར་མཛད་པས་འཁོར་ལོ་བདེ་མཆོག་ལཱུ་ཧི་པའི་མངོན་རྟོགས་རྒྱས་པའི་སྟེང་ནས་
སྒྲུབ་མཆོད་དགེ་་འདུན་མང་པོས་ ཞག་མང་པོར་སྒྲུབ་པའི་རྒྱུན་ཆགས་པ་ལ་
སོགས་པ་རྡོ་རྗེ་ཐེག་པའི་དགའ་སྟོན་གྱི་དངོས་དང་བརྒྱུད་པའི་གདུལ་བྱ་ཐམས་
ཅད་ཚིམས་པར་མཛད་པས་ཀྱང་བཀའ་དྲིན་མཚུངས་པ་མེད་དོ། །དེ་ལྟར་བཀའ་
དྲིན་དྲན་པའི་སྒོ་ནས་སྒོ་གསུམ་གུས་པས་རྣམ་པ་ཐམས་ཅད་དུ་ཕྱག་བྱས་ནས།
：ལན་ [ཡན་ལག]བདུན་པའི་ལྷག་མ་མདོར་བསྡུས་ཏེ་བརྗོད་པ་ནི། མཆོད་པ་
ཀུན་འབུལ་སྡིག་པ་མཐའ་དག་བཤགས། །དགེ་ལ་ཡིད་རངས་གསོལ་བ་རྣམ་
གཉིས་འདེབས། །དགེ་ཚོགས་མ་ལུས་མཐའ་མེད་འགྲོ་བའི་ཕྱིར། །བླ་མེད་བྱང་
ཆུབ་མཆོག་ཏུ་བདག་བསྔོའོ། །ཞེས་པ་སྟེ། ཕྱིའི་མཆོད་པ་ཆུ་བཞི་ཉེར་སྤྱོད་རོལ་
མོ་འདོད་ཡོན་ལྔ་རིན་ཆེན་བདུན། བཀྲ་ཤིས་བརྒྱད། བུམ་པ་བཟང་པོ་དང་།
：ནམ་[ན]བཟའ་འདོད་འཇོའི་བ་ལ་སོགས་པ། ནང་གི་མཆོད་པ་ཤ་ལྔ་བདུད་
རྩི་ལྔ་སྦྱངས་རྟོགས་སྦར་བས་བྱིན་གྱིས་རླབས་པ། གསང་པའི་མཆོད་པ་བདེ་བ་
ཆེན་པོ། དེ་ཁོ་ན་ཉིད་ཀྱི་མཆོད་པ། བདེ་བ་དེ་ཉིད་སྟོང་པ་དང་། ལྷག་པར་སྦྱར་
བ་སྟེ། མཆོད་པ་ཐམས་ཅད་འབུལ་ཞིང་རང་གཞན་གྱི་སྡིག་པ་ཐུན་མོང་བ་དང་
ཐུན་མོང་མ་ཡིན་པ་མཐའ་དག་སྟོབས་བཞི་དང་བདེན་ཆེན་གྱི་རང་བཞིན་དུ་
གཤེགས༑ རང་གཞན་སྐྱེ་འཕགས་ཀུན་གྱི་དགེ་རྩ་ཀུན་ལ་ཤིན་ཏུ་དགའ་བས་
ཡིད་རངས། ཆོས་ཀྱི་འཁོར་ལོ་བསྐོར་བ་དང་མྱ་ངན་ལས་མི་འདའ་བར་བཞུགས་
པའི་གསོལ་བ་གཉིས་ལེགས་པར་འདེབས། རང་གཞན་གྱི་་དགེ་ཚོགས་ཐམས་
-102-



སེམས་དཔའ་ཆེན་པོ་ནམ་མཁའ་འོད་ཟེར་གྱི་རྣམ་ཐར།
ཅད་བསྔོ་རྒྱུར་བྱས། ཆེད་དུ་བྱ་བ་ནམ་མཁའི་མཐའ་དང་ཚད་མེད་དུ་མཉམ་པའི་
སེམས་ཅན་གྱི་དོན་དུ་བསྔོ་བ་ཚངས་པ་བརྒྱ་བྱིན་སོགས་ལྟ་ཞོག་ཉན་རང་གི་བྱང་
ཆུབ་ཏུ་ཡང་མི་བསྔོ་བར་བླ་མེད་བྱང་ཆུབ་མཆོག་ཟུང་འཇུག་རྡོ་རྗེ་འཆང་གི་གོ་
འཕང་ཐོབ་ཕྱིར་དུ་བསྔོ་བར་བགྱིའོ། །
དེ་ལྟར་རྒྱུ་ལ་གཙོ་བོར་དམིགས་ནས་རྒྱུ་ཕལ་པ་མཆོག་ཏུ་བསྒྱུར་བར་
བྱེད་པའི་སེམས་པ་འདུན་པ་དང་མཚུངས་པར་ལྡན་པ་ནི་བསྔོ་བ་ཡིན་ལ་གཙོ་
བོར་འབྲས་བུ་ལ་དམིགས་ནས་འབྲས་བུ་ཁྱད་པར་ཅན་ལ་རེ་བ་འཆའ་བའི་
འདུན་པ་དང་མཚུངས་པར་ལྡན་པ་ནི་སྨོན་ལམ་ཡིན་པས། འདིར་དངོས་ཀྱི་བྱ་
བའི་ནུས་པས་དངོས་ཀྱི་འབྲས་བུ་ཁྱད་པ་བ་ཐོབ་པར་སྨོན་པ་ནི། དགེ་ལེགས་
ཀུན་གྱི་འབྱུང་གནས་བླ་མ་ལ། །དགེ་བའི་སེམས་ཀྱིས་ཅུང་ཟད་བསྟོད་བགྱིས་
པའི། །དགེ་བ་འདི་ཡིས་འགྲོ་བ་མ་ལུས་ཀུན། །དགེ་བའི་བཤེས་ཀྱིས་རྗེས་སུ་
འཛིན་པར་ཤོག །ཅེས་པ་སྟེ། འབྲོམ་སྟོན་པའི་གསུང་ལས། སྐྱོན་ཆེ་འགྲིབ་དང་
ཆུང་འགྲིབ་ཐམས་ཅད་བླ་མ་ལ་བརྟེན་ནས་འགྲིབ། ཡོན་ཏན་ཆེ་སྐྱེ་ཆུང་སྐྱེ་ཐམས་
ཅད་བླ་མ་ལ་བརྟེན་ནས་སྐྱེའོ། །ཞེས་གསུངས་པ་ནི་མདོ་སྡེ་དང་རྒྱུད་སྡེ་དང༌།
མན་ངག་དང་བསྟན་བཅོས་་ཐམས་ཅད་ཀྱི་དགོངས་པ་ཕྱོགས་གཅིག་ཏུ་བསྡུས་
པའི་ཕྱིར་ལེགས་པ་ཐམས་ཅད་ཀྱི་རྩ་བ་ནི་བླ་མ་ཁོ་ན་ཡིན་པས་དེ་ལ་དངོས་པོ་
ཐམས་ཅད་ཀྱིས་རྣམ་པ་ཐམས་ཅད་དུ་བསྟོད་པར་འོས་མོད་ཀྱི་ད་ལྟར་གྱི་གདུལ་
བྱ་ཚིག་ཉུང་ངུ་ལ་ལྷག་པར་མོས་ཤིང་སྙན་ངག་དང་སྡེབ་སྦྱོར་དང་ཚིག་གི་རྒྱན་ལ་
སོགས་པ་གོ་བར་མི་ནུས་པ་དག་གི་ངོར་བྱས་ནས་བདག་ཉིད་ཆེན་པོ་འདིའི་ཡོན་
ཏན་གྱི་རྒྱ་མཚོ་ཆེན་པོ་གཏིང་མཐའ་མེད་པའི་ནང་ནས་ཆུའི་ཐིགས་པ་ཙམ་ཞིག་
-103-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
བླང་སྟེ་བླུན་པོ་དག་གིས་ཀྱང་གོ་བདེ་བར་ཅུང་ཟད་བསྟོད་པ་བྱས་པའི་དགེ་བའི་
མཐུ་ལས་འགྲོ་བ་ཐམས་ཅད་གཏན་གྱི་མདུན་མའི་བདག་རྐྱེན་གྱི་གཙོ་བོ་ཐེག་པ་
ཆེན་པོའི་དགེ་བའི་བཤེན་གཉེན་འདིའམ་འདི་དང་ཚུལ་མཚུངས་པ་བདག་གིས་
སྐྱེ་བ་དང་ཚེ་རབས་ཐམས་ཅད་དུ་མཉེས་བཞིན་དུ་རྗེས་སུ་འཛིན་པར་གྱུར་ཅིག
རྒྱལ་བ་ཀུན་གྱི་མཁྱེན་བརྩེ་གཅིག་བསྡུས་ཤིང་། །རྒྱལ་བའི་རིང་ལུགས་མཐའ་
དག་ལེགས་བཟུང་བས། །རྒྱལ་བ་གཉིས་པ་ཆོས་རྗེ་རྣམ་གསུམ་གྱི། །རྒྱལ་ཚབ་
དམ་པར་གྱུར་པའི་བསྟན་འཛིན་ནི། །བོད་ཆེན་མདོ་ཁམས་སྟོད་པ་གོན་འཇོའི་
རིགས༑ ༑དཀའ་བཅུ་འཛིན་པ་ནམ་མཁའ་འོད་ཟེར་ཞེས། །བྱང་ཕྱོགས་འདི་ན་
ཉི་ཟླ་ལྟ་བུར་གྲགས། ཁྱད་པར་བྱང་སེམས་ལམ་ལ་གཙོར་མཛད་པས། །བྱང་
སེམས་ནམ་འོད་པ་ཞེས་ཀུན་ལ་གསལ། །ཀྱེ་ཧོ་བདག་ནི་སྔོན་བྱས་སྐལ་བ་
བཟང་༑ ༑ཐེག་ཆེན་དགེ་བའི་བཤེས་ཀྱི་མཆོག་གྱུར་པ། །བདག་ཉིད་ཆེན་པོ་འདི་
ཡི་དགྱེས་བཞིན་དུ། །བསྟན་ལ་ཞུགས་མ་ཐག་ནས་རྗེས་སུ་བཟུང་། །སྒོ་གསུམ་
གུས་པ་ཀུན་གྱིས་མཉེས་པ་བསྒྲུབས། །ཕྱི་ནང་གསུང་རབ་ཀུན་གྱི་བཤད་པ་
དང་༑ ༑གསང་སྔགས་རྒྱུད་སྡེ་བཞི་ཡི་དབང་བཀའ་དང༌། །སྨོན་འཇུག་སྡོམ་པའི་
ཆོ་ག་དྲི་མེད་དང་། །མདོ་སྔགས་ལམ་ཟབ་ཀུན་གྱི་མན་ངག་ཐོབ།། བསྟན་ལ་ཅི་
ནུས་སྤེལ་བའི་གནང་བ་བསྩལ། །ཅི་གསུང་ལེགས་པར་བསྒྲུབ་པའི་བསམ་སྦྱོར་
བྱས༑ ༑དགོངས་པ་ཕལ་ཆེར་ལེགས་པར་རྫོགས་སམ་སྙམ།། ད་དུང་འབད་པ་
ཀུན་གྱིས་ཉིན་མཚན་དུ། །སྤྱིར་དགོས་བླ་མའི་དགོངས་པ་རྫོགས་བྱའི་ཕྱིར།། སྒོ་
གསུམ་དལ་བ་མེད་པར་བརྩོན་བྱས་ནས། །བླ་མའི་བྱིན་རླབས་རྟག་ཏུ་འཇུག་པ་
དང་༑ ༑སྤྱིར་དགོས་བསྟན་པ་ཆེས་ཆེར་སྤེལ་བ་དང་། །འགྲོ་ཀུན་ཕན་བདེའི་
-104-



སེམས་དཔའ་ཆེན་པོ་ནམ་མཁའ་འོད་ཟེར་གྱི་རྣམ་ཐར།
དཔལ་ལ་འགོད་པ་གསུམ། །ཕན་ཚུན་འགྲན་པ་བཞིན་དུ་་འཕེལ་གྱུར་ཅིག ། །
ཅེས་དཔལ་ལྡན་བླ་མ་དམ་པ་ནམ་མཁའ་འོད་ཟེར་གྱི་རྟོགས་པ་བརྗོད་པ་
དད་པའི་ལྷུན་པོ་ཞེས་བྱ་བ་རྗེ་འདི་ཉིད་ཀྱི་བཀའ་དྲིན་གྱིས་ལེགས་པར་བསྐྱངས་
པའི་དགེ་སློང་ལོ་ཙཱ་བ་ཤེས་རབ་རིན་ཆེན་རྒྱན་མཚན་དཔལ་བཟང་པོས་ན་ཚོད་
ལྡན་ཞེས་བྱ་བ་ཤིང་མོ་ཕག་གི་ལོའི་ཐ་སྐར་ཟླ་བའི་དཀར་ཕྱོགས་བཅུ་བཞིའི་ཉིན་
བྱང་མུ་ཏིག་གི་མཚོ་འགྲམ་དུ་གྲུབ་པའོ།། །།མངྒ་ལཾ་བྷ་ཝནྟུ། །ཤུབྷཾ།
-105-



༄༅། །མཁན་པོ་རིན་པོ་ཆེ་སེང་གེ་མཚན་ཅན་གྱི་རྣམ་ཐར་
བཞུགས་སོ། །
ན་མོ་ལོ་ཀཱི་ཤྭ་རཱ་ཡ། དཔལ་ལྡན་བླ་མ་དམ་པ་འབྲོམ་སྟོན་སེང་གེའི་
མཚན་ཅན་གྱི་རྟོགས་པ་བརྗོད་པ་དད་པའི་ཉི་མ་ཞེས་བྱ་བ། བླ་མ་དམ་པ་རྣམས་
དང་ འཇམ་དཔལ་གཞོན་ནུར་གྱུར་པ་ལ་ ཕྱག་འཚལ་ལོ། །བརྩེ་བ་ཆེན་པོས་
བསྐྱང་དུ་གསོལ། དགེ་ལེགས་རི་མཐོར་ ་ཡོན་ཏན་དཀྱིལ་འཁོར་མཐའ་དག་
རྫོགས༑ ༑བཟོད་པར་དཀའ་བའི་གཟི་འོད་དཔལ་གྱིས་ལྷམ་：མེ་ [མེར]བར།།
འགྲོ་བ་འདི་ལ་ཕན་བདེའི་སྣང་ཆེན་འགྱེད་མཁས་པ། །རྒྱལ་བའི་འབྱུང་གནས་
ནམ་མཁའི་ནོར་བུས་བདག་སྐྱོངས་ཤིག །བཀོན་ཁྱོད་ཡོན་ཏན་སྦེད་པར་ལྷུར་
ལེན་པས། །ཡོངས་སུ་རྫོགས་པར་སུས་ཀྱང་མི་རྟོགས་ཤིང༌། །ཅུང་ཟད་རྟོགས་
པའང་བརྗོད་ལ་མི་་དགྱེས་མོད། །རང་ཉིད་དད་པའི་ཆུ་འཛིན་ཆེར་རྒྱས་པ།།
འདུན་པའི་ཆུ་ཁུར་ལྕི་བས་ངལ་གྱུར་ཏེ། །རྣམ་སྤྱོད་ཀློག་འཕྲེང་མཛེས་མ་སྔོན་
འགྲོ་བའི། །བསྟོད་ཚིག་འབྲུག་སྒྲ་ཅི་ཡང་སྒྲོག་བྱེད་ ཀྱིས། །སྐལ་བཟང་ཆར་
འདོད་དེ་དག་སྤྲོ་བར་མཛོད། །
དེ་ཡང་བདག་ ཉིད་ཆེན ་ པོ་འདི་ནི། རྗེ་བཙུན་འཕགས་པ་སྤྱན་རས་
གཟིགས་དབང་ཕྱུག་གི་རྣམ་འཕྲུལ་དུ་རྒྱུ་མཚན་དུ་མའི་སྒོ་ནས་ངེས་པས་ན། དེས་
-106-



མཁན་པོ་རིན་པོ་ཆེ་སེང་གེ་རྒྱལ་མཚན་གྱི་རྣམ་ཐར།
སྤྲུལ་པ་མང་པོ་བྱེ་བ་ཕྲག་བརྒྱའི་སྒོ་ནས་གདུལ་བྱའི་དོན་མཛད་ཚུལ་རྗོད་ཀྱིས་ག་
ལ་ལང་། འོན་ཀྱང་། དེའི་རྣམ་འཕྲུལ་གྲགས་ཆེ་བ། འབྲོམ་སྟོན་པས་སྐུ་ཚེ་དེ་ལ་
དགེ་བསྙེན་གྱི་རྟེན་གྱིས་བསྟན་པ་ལ་བྱ་བ་མཛད་པ་ན་ཅུང་ཟད་མ་རྫོགས་པས་
བསྙེན་པར་རྫོགས་པའི་རྟེན་གྱིས། བསྟན་པའི་བྱ་བ་མཛད་པ་ནི། ཆོས་རྗེ་རྣམ་
གསུམ་གྱིས་ཆོས་འཁོར་ཁྱད་པར་ཅན་གནམ་རྩེ་ལྡེང་དུ་བསྐོར་ནས། དང་ཚུགས་
ཀྱི་བསྟན་པ་：བཅུགས་ [བཙུགས]པ་དང་དུས་མཚུངས་སུ་མཛད་ན་ཤིན་དུ་
ཕན་ཆེ་བར་དགོངས་ནས། སྐུ་ཚེ་འདིར་ངུར་སྨིག་འཕྱང་པ་ཀུན་གྱི་ནང་ན་འགྲན་
ཟླ་མེད་པར་གྱུར་ཚུལ་གྱི་རྣམ་ཐར་ཆེ་ལོང་ཙམ་ཞིག་བརྗོད་པར་བྱའོ། །དེ་ཡང་།
བདག་གིས་སྔ་མོས་ནས་བྱས་པའི་རྣམ་ཐར་མདོར་བསྡུས་ཀྱི་གསོལ་འདེབས། ད་
ལྟ་རང་རེ་ཀུན་ལ་གྲགས་པ་འདི་གཞུང་དུ་བྱས་ནས་བསྟན་པར་བྱ་བ་ལས། སྔོན་
དུ༑ མཚན་སྤེལ་གྱི་སྒོ་ནས་མཆོད་པར་བརྗོད་པ་ནི། བསྟན་པའི་བདག་པོ་ཤཱཀྱ་
སེང་གེ་ཡི། །བསྟན་པའི་རྒྱ་མཚན་ཕྱོགས་བཅུར་ལེགས་：གཟུང་[བཟུང]ནས།།
བསྟན་དང་བསྟན་འཛིན་འགྲོ་བའི་དཔལ་གྱུར་པའི། །བསྟན་པའི་རྩ་ལག་བཟང་
པོའི་ཞབས་ལ་འདུད། །ཅེས་པ་སྟེ། རྐང་པ་རེ་རེའི་མགོ་རྣམས་རྗེས་ཁྲིད་དུ་བྱས་
པའི་ཚིག་རྒྱན་ནམ། སྔ་མ་ཕྱི་མར་བསྐོར་བའི་སྐོར་རྒྱན་ཏེ་དོན་རྒྱན་དུ་ཡང་
འགྲོའོ། །འོན་ཀྱང་སྙན་ངག་གི་བརྡ་མང་པོ་ནི་ཀུན་གྱིས་གོ་བར་དཀའ་བས་ཤིན་
ཏུ་གོ་སླ་ཞིང་ཚིག་བགྲོད་པ་་ཡང་བར་བཀོད་ལ་དེ་ནི་རྟོགས་པར་སླའོ། ། །
རྣམ་ཐར་དངོས་ལ་དགོས་པ་ཁྱད་པར་ཅན་གཟིགས་ནས་སྐྱེ་བ་བཞེས་
ཚུལ་དང་། རང་ཉིད་ཡོངས་སུ་སྨིན་པར་མཛད་ཚུལ་དང༌། སངས་རྒྱས་ཀྱི་བསྟན་
པ་ལ་བྱ་བ་མཛད་ཚུལ། སླར་ཡང་། ནང་གི་རྣལ་འབྱོར་གཙོ་བོར་མཛད་ཚུལ་ལོ།།
-107-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
དང་པོ་ནི། རྒྱལ་བའི་འབྱུང་གནས་སྟོན་པ་ རིན་པོ་ཆེས། ཐུབ་བསྟན་
ཚངས་སྤྱོད་མཆོག་ལ་རག་ལས་པར། གཟིགས་ནས་ངུར་སྨྲིག་འཛིན་པའི་གཙུག་
རྒྱུན་དུ། སླར་ཡང་སྐྱེ་བ་བཞེས་པ་དེ་ལ་འདུད། ཞེས་པ་སྟེ། འབྲོམ་སྟོན་པ་རྒྱལ་
བའི་འབྱུང་གནས་ཞེས་བྱ་བ། སྔོན་སངས་རྒྱས་བཅོམ་ལྡན་འདས་ཀྱིས་མདོ་མྱ་
ངན་ཆུང་བར། བྱང་ཕྱོགས་སུ་གྲོང་ཁྱེར་རྡོ་ཅན་བྱ་བར། ཁྱིམ་བདག་རལ་པ་
འཛིན་ཞེས་བྱ་བས། ངའི་བསྟན་པ་རྒྱས་པར་བྱེད་དོ་ཞེས། མངའ་བདག་ཁྲི་རལ་
དུ་ལུང་བསྟན་པའི་འཇུག་ཏུ། ཡང་ཕྱོགས་དེར། དགེ་བསྙེན་ཆོས་འཕེལ་ཞེས་བྱ་
བས་ཀྱང་། ངའི་བསྟན་པ་ལ་བྱ་བ་ཁྱད་པར་ཅན་བྱེད་དོ་ཞེས་ལུང་བསྟན་ཅིང་༑
རྗེ་བཙུན་སྤྱན་རས་གཟིགས་ཀྱི་རྣམ་འཕྲུལ་དུ་ཡང་དང་ཡང་དུ་གསུངས་པ༑ དབུ་
རུ་བྱང་སྟོད་ཀྱི་སར་འབྲོམ་གྱི་གདུང་ལས་འཁྲུངས་ཤིང་། སེ་སྟོན་ལ་སོགས་པའི་
ཡོངས་འཛིན་དུ་མ་མཉེས་པར་བྱས་ནས། མཁས་པའི་གོ་འཕང་བརྙེས་ཟིན་པ་
གཅིག་རྒྱ་གར་ཤར་ཕྱོགས་བྷཾ་ག་ཀའི་རྒྱས་རིགས་སུ་འཁྲུངས་པ། གནས་ལྔ་རིག་
པའི་པཎྜིཏ་ཆེན་པོ་ཟླ་མེད་པ་བྱམས་སྙིང་རྗེ་བྱང་ཆུབ་ཀྱི་སེམས་ཀྱི་ཐུགས་རྒྱུད་
ལྷག་པར་བལྟམས་པ། རྗེ་བཙུན་སྤྱན་རས་གཟིགས་དང་རྗེ་བཙུན་མ་སྒྲོལ་མས་
ལུང་བསྟན་ནས་བོད་དུ་ བྱོན་ པའི་ ཇོ་བོ་ ཨ་ཏི་ཤ་མངའ་རིས་ནས་：བསུ་
[བསུས]སྟེ། སྙེ་ཐང་འོར་དུ་མྱ་ངན་ལས་མ་འདས་ཀྱི་བར་དུ་འབྲལ་མེད་དུ་
བསྟེན༑ ཆུ་བོ་སུམ་འདྲེས་ཀྱི་གདམ་ངག་ཁྱད་པར་ཅན་ལམ་མཐའ་དག་གི་ལུས་
ཡོངས་སུ་རྫོགས་པ་བྱང་ཆུབ་ལམ་གྱི་རིམ་པ་ལ་ཐུགས་དམ་སྙིང་པོར་མཛད་དེ།
རྒྱལ་བ་དེའི་རྒྱལ་ཚབ་མཛད་ནས་ཆོས་ཀྱི་རྒྱལ་སྲིད་རྫོགས་པར་བཟུང་སྟེ། བྱང་
ར་སྒྲེང་གི་གདན་ས་ཆེན་པོ་བཏབ་ནས། ཐེག་ཆེན་བྱང་ཆུབ་ཀྱི་སེམས་རྣམ་པ་
-108-



མཁན་པོ་རིན་པོ་ཆེ་སེང་གེ་རྒྱལ་མཚན་གྱི་རྣམ་ཐར།
གཉིས་རྫོགས་པར་ལོངས་སྤྱོད་པའི་བཀའ་གདམས་ཀྱི་བསྟན་པ་ཉི་མ་སྟོང་པས་
ཀྱང་གསལ་ཞིང་། ཆུ་བོ་：ག་གའི་[གངྒ] རྒྱུན་ལས་རིང་པར་བཙུགས་ཏེ། རྒྱ་
གར་རྒྱ་ནག་གི་བར་ཉམས་ལེན་གྱི་བསྟན་པ་རྒྱས་པར་མཛད་པའི་བདག་རྐྱེན་
ཆེན་པོ་དེ་འདི་སྙམ་དུ་དགོངས་ཏེ། བྱང་ཆུབ་སེམས་དཔའི་སྡོམ་པ་ཆ་ལག་དང་
བཅས་པའི་བསྟན་པ་ལ་བྱ་བ་ལྷག་པར་བྱས་མོད་ཀྱི། འོན་ཀྱང་། དགེ་བསྙེན་གྱི་
སྡོམ་ པ་ རེ་ ཙམ་ ལ་ བསྟེན་ནས་ རང་ རྒྱུད་ འདུལ་ བ་ འདིས་ ཀྱང་། དེ་ བཞིན་
གཤེགས་པའི་བསྟན་པའི་ནང་ཚོད་འདུལ་བ་ལ་བལྟ་བར་ཡང་མ་གནང་ན།
གསང་པ་ཟབ་མོ་ལ་སྤྱོད་པ་དང་དགེ་འདུན་གྱི་སྡེ་མཚན་ཉིད་ཚང་བ་གོང་ནས་
གོང་དུ་རྒྱས་པར་བྱེད་ནུས་པ་ནི་ལྟ་ག་ལ་ཞིག །དེས་ན་ད་ནི། ཚངས་པར་སྤྱོད་
པའི་གཙོ་བོ་དགེ་སློང་གི་རྟེན་རྣམ་པར་དག་པ་གཅིག་：གཟུང་ [བཟུང]ལ་
ཚངས་པར་སྤྱོད་པ་ཡོངས་སུ་རྫོགས་པའི་དཔལ་དང་ལྡན་པ། དགེ་འདུན་གྱི་སྡེ་
མཚན་ཉིད་ཡོངས་སུ་རྫོགས་པར་དག་གི་དངོས་ཀྱི་བདག་རྐྱེན་བྱའོ་སྙམ་དུ་
དགོངས་ནས། རྒྱ་གར་མ་ག་དྷ་རྡོ་རྗེའི་གདན་ལས་བྱང་ཕྱོགས་སུ་དཔག་ཚད་
བརྒྱ་བགྲོད་པའི་ས། རྗེ་བཙུན་འཇམ་པའི་དབྱངས་ཀྱི་སྐྱེད་ཚལ་ཆེན་པོ་གྲོམ་པ་
དཔལ་ལྡན་ས་སྐྱ་པས་ཤར་ཕྱོགས་སུ་དཔག་ཚད་དྲུག་ཙམ་བགྲོད་པའི་ཡུལ་
ལྗོངས༑ ཆུ་བོ་ཆེན་ པོ་：སྤག་ཤུར་ [པཀྵ ]གྲགས་པ་ དལ་ གྱིས་ འབབ་ པའི་
འགྲམ༑ རང་ བྱོན་ འཕགས་ པ་ འཁྲུངས་ ལ། གཙང་གཡས་རུ་བྱང་གི་སྨད་དུ་
གཏོགས་པ། ལང་འགྲོ་སྟག་ཚང་ལུང་པ་ཞེས་བྱ་བ། ཆོས་དང་ཟང་ཟིང་གི་དཔལ་
འབྱོར་ཕུལ་དུ་བྱུང་བ་དང་ལྡན་པའི་ཡུལ་ལྗོངས་ཀྱི་ཁྱད་པར། ཆོས་རྗེ་ལོ་ཆེན་
འཁྲུངས་པའི་ལྗོན་ཞེས་བྱ་བའི་ལུང་ལག་གི་མདའ། སྟག་སྣ་ཞེས་བྱ་བར། རིགས་
-109-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
རུས་ཕུན་སུམ་ཚོགས་པ། མཁོན་ ： [འཁོན]གྱི་གདུང་རྒྱུད་ཀྱི་དྲུང་སྐོར་དྲག་
གཏོགས་སུ་སླེབས་པ། དཔོན་ལྔ་དར་ཞེས་བྱ་བ་དང་། ཡུམ། ཆོས་རྗེ་ལོ་ཆེན་གྱི་
ལྕམ་མོ་དཔོན་མོ་པད་མ་ཞེས་བྱ་བ་གཉིས་ཀྱི་སྲས་སུ་བསམས་བཞིན་དུ་སྐྱེ་བ་
：གཟུང་[བཟུང]སྟེ། བདག་ཅག་རྣམས་ ཀྱི་དཔལ་མགོན་དུ་གྱུར་ཏོ། །ཡབ་
ཡུམ་དེ་དག་ཀྱང་། རང་བཞིན་བཟང་བ་དང་གཡོ་དང་སྒྱུ་མེད་པ་དང་དགེ་བ་ལ་
སྤྲོ་བ་དང་། བྱམས་པ་དང་སྙིང་རྗེ་ཆེ་བ་དང་། དཀོན་མཆོག་གསུམ་ལ་ལྷག་པར་
དད་པ་ལ་སོགས་པའི་ཡོན་ཏན་ཕུལ་དུ་བྱུང་བ་དང་ལྡན་པས་ཁྱིམ་ན་གནས་པ་
རྣམས་ཀྱི་ནང་ན་ཡང་ཁ་ན་མ་ཐོ་བ་མེད་ཅིང་། ཀུན་གྱིས་བསྟོད་པ་དང་བཀུར་བ་
གནས་སུ་བྱེད་པ་ཞིག་གོ །ལྷག་པར། གཞོན་ནུ་བྱང་ཆུབ་སེམས་དཔའ་དེ་ཉིད།
མངའ་དུ་ཞུགས་པ་ཙམ་ནས་དགེ་བ་ངང་གིས་འཕེལ་བ་དང་། སྡིག་པ་རྣམས་
ཤུགས་ཀྱིས་འགྲིབ་པ་དང་། དཔལ་དང་འབྱོར་བ་དང་ཕུན་སུམ་ཚོགས་པའི་བྱེ་
བྲག་གང་ཅི་ཡང་རུང་པ་རྣམས་ནི་གོང་ནས་གོང་དུ་འཕེལ། ཉེས་པ་དང་སྐྱོན་དང་
གནོད་པ་་ཐམས་ཅད་ནི་བསྐྱེད་པ་བཞིན་དུ་གྱུར་ཏེ། མངའ་གྱི་གནས་སྐབས་སུ་
་ཡང་འབྲེལ་བ་རྣམས་ལ་བགྱི་བར་བྱ་བ་རྣམས་ལེགས་པར་མཛད་དོ། །དེ་ནས།
བསྟན་རྩིས་ཆེན་མོར་གྲགས་པ་ལྟར་ན། རྒྱལ་བ་མྱ་ངན་ལས་འདས་ནས་ལོ་
གསུམ་སྟོང་དང་བཞི་བརྒྱ་དགུ་བཅུ་འདས་ཤིང་། དུས་འཁོར་ལྟར་ན་ཉིས་སྟོང་
དང་ཉིས་བརྒྱ་ཞེ་གསུམ་འདས་པ། མེ་མོ་བྱའི་ལོ་ལ་སྐུ་བལྟམས་ཏེ། ཤར་ཙོང་ཁ་
བ་ཆེན་པོ་དང་རྡུང་ཟླ་ཅིག་པ་་ཡིན་ནོ། །དེ་ལྟ་མོད་ཀྱི། འབྲོམ་སྟོན་པའི་སྐུ་སྐྱེ་
ཡིན་ནོ་ཞེས་བྱ་བ་འདི་ལ་ཡང་དག་པའི་གཏན་ཚིགས་དང་སྒྲུབ་བྱེད་དག་མེད་ན་
ནི་གཅམ་བུ་ཙམ་དུ་ཟད་ལ། ཡོད་ན་ནི་བརྗོད་པ་སྐབས་སུ་བབ་པོ་ཞེ་ན། ཤིན་
-110-



མཁན་པོ་རིན་པོ་ཆེ་སེང་གེ་རྒྱལ་མཚན་གྱི་རྣམ་ཐར། །
དུའང་ ཡོད་དེ། ཁོ་བོས། ཆོས་རྗེ་ལོ་ཆེན་གྱི་རྣམ་ཐར་དུ་བརྗོད་ཟིན་མོད་ཀྱི།
འདིར་ ཡང་བཤད་ པར་བྱ་སྟེ། འདི་ལྟར། སེམས་པ་ཆེན་པོ་འདིས། དང་པོར་
བསམ་གྲུབ་ཆོས་སྡིངས་པའི་བླ་མ་དཔལ་འབྱོར་བ་ཞེས་བྱ་བ་གང་ཟག་ཁྱད་པར་
ཅན་བྱང་ཆུབ་སེམས་དཔའ་སྔོན་་དང་ཕྱི་མའི་མཐའ་མང་རབ་ལུང་སྟོན་པ་གཅིག་
ཡོད་ པའི་ དྲུང་དུ། བཀའ་གདམས་གླེགས་བམ་གྱི་ལུང་བསྟན་པ་ན། དགྱེས་
བཞིན་དུ་གནང་ནས་རྫོགས་པ་ན། ཆོས་འདི་ཁྱོད་རང་གི་ཆོས་སུ་འདུག་པས།
ཆོས་བདག་པོའི་ཕྱག་དུ་འཕྲོད་དོ་ཞེས་གསུངས་ཤིང་། ཁྱད་པར། དབུས་གཙང་
གི ཆོས་རྗེ་རྣམ་གསུམ། གནམ་རྩེ་ལྡེང་དུ་ཆོས་འཁོར་མཛད་རྗེས། རྗེ་བཙུན་ཆེན་
པོས་གཙང་ལ་བྱོན། ཆོས་རྗེ་གཞན་གཉིས་བྱང་ར་སྒྲེང་དུ་བྱོན་པ་ལ། ར་སྒྲེང་པ་
རྣམས་ཀྱིས། ཆོས་རྗེ་ལོ་ཆེན་གྱི་དྲུང་དུ། བཀའ་གདམས་གླེགགས་བམ་གྱི་ལུང་
ཞུས་པས། ངེད་ལ་དེའི་ལུང་མེད། དེའི་ལུང་ཡོད་པ་གཅིག་གཙང་ནས་ཡོང་རྒྱུ་
ཡོད་པ་ཡིན་ཏེ་གསུང་། དེ་ནས། རྗེ་འདིས། ཆོས་རྗེ་ལོ་ཆེན་ཡར་གདན་འདྲེན་ལ་
བྱོན་པ་ན། དེ་ཁྱེད་རྣམས་འདོད་པ་དེ་བྱུང་ངོ་གསུང་ནས། དེར་ལུང་ཞུས་པས།
གླེགས་བམ་དཔེ་ཁང་ན་བཞུགས་པ་ཚོལ་ཤོག་གསུང་། ཁོང་རྣམས་ཀྱིས་རྩལ་
བས་མ་རྙེད་པར། ཉིད་ཀྱིས་དཔེ་ཁང་དུ་བྱོན་པས་དཔེའི་ཆའི་ཕྱི་ནས་མཁྱེན་ཏེ།
ཡ་གི་ཡིན་ཚོད་དུ་འདུག་ཐེན་དང་གསུང་ནས་སྟོན་པས་མ་འཁྲུལ་བར་བྱུང་བས་
ཀུན་ངོ་མཚར། དེ་དུས། ར་སྒྲེང་གི་གཙུག་ལག་ཁང་ལ་མེའི་གནོད་པ་ཆེན་པོ་
ཡང་བྱུང་ཟིན། དགོན་པ་གོང་འོག་ཀྱང་ཤིན་ཏུ་མི་མཐུན་པར་གྱུར་ཏེ། འཐབ་
རྩོད་དང་མི་མཛེས་པ་ཤིན་དུ་མང་བ་བྱས་ཤིང་བྱེད་བཞིན་པའི་སྐབས་ཡིན་པ་ལ།
བླ་མ་འདིའི་འཕྲིན་ལས་དང་ཐུགས་རྗེ་ཆེན་པོས་དགྲ་གཤེད་དུ་གྱུར་པ་རྣམས་ས་
-111-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ཕྱོགས་གཅིག་ཏུ་བསྡུས་ནས། ཐུགས་ རྗེའི་སྤྱན་ཆབ་དང་ལྷན་ཅིག་སྙན་ཅིང་
འཇེབས་པའི་ཆོས་ཆར་ཕབ་པས། ཐམས་ཅད་ཀྱི་གདུག་སེམས་དང་ཆགས་སྡང་
རང་ཞི་ལ་སོང་ཏེ། གདན་ས་གཉིས་ཀྱང་གཅིག་ལ་གཅིག་འཇུས་ནས་ངུ་ཞིང་
སྔར་གྱི་ཉེས་པ་རྣམས་བཟོད་པར་གསོལ་བ་དང་འཐོལ་ཞིང་བཤགས་པ་ལ་
སོགས་པ་བྱས་ཏེ། ཁྲོ་འཁྲུག་ཐམས་ཅད་ཞི་ནས་། རྒྱལ་བ་ཡབ་སྲས་ཀྱི་རྣམ་ཐར་
རྩལ་དུ་འདོན་པ་བྱུང་བ་ན། གླེགས་བམ་གྱི་མ་འོངས་ལུང་བསྟན་ལས། དགོན་པ་
ཉམས་དམའ་ཞིང་འཁྲུག་ལོང་དུ་གྱུར་པའི་ཚེ། ང་རང་གི་རྣམ་འཕྲུལ་ཞིག་གིས་
ཆོས་འདི་བསྟན། གནོད་པ་ཐམས་ཅད་ཞི་ཞིང་ཆོས་འདི་ལ་སྤྱོད་པར་འགྱུར་རོ་
ཟེས་ལུང་བསྟན་པ་ཇི་ལྟ་བ་བཞིན་དུ་བྱུང་བས། ར་སྒྲེང་པ་རྣམས་ནི། བླ་མ་འདི་
ཁོ་ན་ལ་ལྷག་པར་མོས་ཤིང་། འབྲོམ་སྟོན་པའི་སྐུ་སྐྱེ་ཉིད་དུ་ཐེ་ཚོམ་མེད་པར་
གཏམ་དུ་གླེང་བར་བྱེད་དོ། །དེ་བཞིན་དུ། སྤྱིར་བཀའ་གདམས་ཀྱི་ཆོས་དང་༑
ཁྱད་པར་གླེགས་བམ་ལ་བདག་པོར་གྱུར་པའི་གྲགས་པ་་ཐོབ་པས་སྐུ་ཚེ་རིལ་པོ་
ལ་ཆོས་འདི་ཡང་དང་ཡང་དུ་གསུང་དགོས་ཤིང་། དེ་ཐམས་ཅད་ཀྱི་སྐབས་སུ་
ཡང་། ཇོ་བོ་ཆེ་པོ་ཁོ་ན་ལ་བསྟོད་པ་མཛད་ཀྱི། སྟོན་པའི་རྣམ་པར་རྣམས་ནི་
གསུངས་པ་ཙམ་མ་རྟོགས། ཡབ་སྲས་མཉམ་པོ་ལ། སྟོན་པའི་བསྟོད་པ་མཛད་པ་
མ་ཐོས་ཤིང་། ཁྱད་པར། ངེད་མང་རབ་ཀྱིས། ཇོ་བོ་ཡབ་སྲས་ཀྱི་རྣམ་ཐར་གྱི་
ལུང་ཞུས། ཇོ་བོའི་ལམ་ཡིག་རྫོགས་རྗེས། དགེ་བའི་བཤེས་གཉེན་པ་འགའ་
ཞིག་ལ་ཐུགས་བྲེལ་བྱུང་ནས། སྟོན་པའི་རྣམ་ཐར་དེ། ངེད་རྣམས་མ་སླེབ་བར་ལ་
འཐེན་པར་ཞུ་ཞུས་པ་ན། ཇོ་བོ་ཆེན་པོའི་རྣམ་ཐར་ནི་སོང་། དགེ་བསྙེན་རྒན་པོ་
ཅིག་གི་རྣམ་ཐར་མ་ཐོས་ཀྱང་ཅི་ཉེས་གསུང་། དེ་ལྟ་བུ་ནི། འབྲོམ་སྟོན་རང་གི་
-112-



མཁན་པོ་རིན་པོ་ཆེ་སེང་གེ་རྒྱལ་མཚན་གྱི་རྣམ་ཐར།
ཡོན་ཏན་སྦེད་པ་ལ་གོམས་པའི་ཐུགས་ཀྱི་རྒྱུན་ཡིན་གྱི། གཞན་དུ་ན་དེ་ལྟ་བུ་
བརྗོད་པར་སུས་ཀྱང་མི་སྤོབས་ན། ཁྱད་པར་དུ། བླ་མ་དམ་པ་འདི་ནི། གཞན་
དམན་པ་རྣམས་ལ་ཡང་ཁྱད་བསོད་དང་བརྙས་བཅོས་མཛད་པ་མ་མཐོང་ངོ༌།།
གཞན་ཡང་ངེད་རང་བོད་གངས་ཅན་པ་རྣམས་ལ་བཀའ་དྲིན་ཤིན་དུ་ཆེ་བ་དེ། ཇོ་
བོ་ཆེན་པོ་དཔལ་ལྡན་ཨ་ཏི་ཤ་ཡིན་ནོ་ཞེས་ཡང་དང་ཡང་དུ་གསུང་ཞིང་། དེའི་
རྣམ་པར་དང་བསྔགས་པ་ཁོ་ན་གསུང་བ་ཞིག་འདུག་གོ། དེ་བཞིན་དུ། འབྲོམ་
སྟོན་ པ་ ལ་ མངའ་ པའི། བླ་ མ་ ལ་ གུས་ པ་ དང༌། ཐུགས་ ཀྱི་ ：སྐྱེལ་
[དཀྱེལ]ཆེ་ བ་ དང་ ཁོག་ ཡངས་ པ་ དང༌། གཞུང་ བཟང་ བ་ དང་། བདག་ མི་
བསྟོད་ཅིང་གཞན་མི་སྨོད་པ་དང༌། །ཡོན་ཏན་གྱིས་ཐུགས་་འགེངས་པར་དཀའ་
བ་དང་། ཐུགས་ཀྱི་ཁུར་དང་སྟོབས་ཆེ་བ་ལ་སོགས་པ་ཐམས་ཅད་ཇི་ལྟ་བ་བཞིན་
འདི་ལ་མངའ་བའི་ཕྱིར་ན་དམ་བཅའ་དེ་ནི་གཏན་ཚིགས་ཕུལ་དུ་བྱུང་བ་དང་ལྡན་
པ་ཡིན་ནོ། །
གཉིས་པ་ནི། གཞོན་ནུ་ཉིད་ནས་ཁམས་གསུམ་ཆོས་ཀྱི་རྗེ། །འགྲོ་བའི་
བླ་མ་བསོད་ནམས་རྒྱུ་མཚན་སོགས། །དམ་པ་རྣམས་ལས་རྣམ་དག་སྡོམ་པ་
གསུམ༑ །ཚུལ་བཞིན་ལེགས་པར་ནོད་པ་དེ་ལ་འདུད། །ཅེས་པ་སྟེ། །རྒྱལ་སྲས་
གཞོན་ནུ་དགེ་མཚན་དུ་མ་དང་ལྡན་བཞིན་དུ། བཙས་མ་ཐག་ནས་སྐྱེད་སྲིང་པའི་
བྱ་བ་ཆོས་དང་མཐུན་ཞིང་ཁ་ན་མ་ཐོ་བ་མེད་པ་རྣམས་ཀྱིས་ལེགས་པར་བསྐྱངས་
ཤིང་རིམ་གྲོར་བྱས་པས་རིང་པོ་མ་ལོན་པར་གཞོན་ནུའི་སྒྱུ་རྩལ་གྱི་གནས་ཀུན་
ལ་མཐུ་དང་ལྡན་པ་གྱུར་ཏེ། ཁྱད་པར་གཞོན་ནུ་ཉིད་ནས་ཡོན་ཏན་ཐམས་ཅད་ཀྱི་
སྔོན་དུ་འགྲོ་བ་ཀློག་ཡང་ཡི་གེ་དང་རྩིས་ཀྱི་བསླབ་པ་རྣམས་ལ་སྦྱངས་ནས། དེ་
-113-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
དག་ལ་ཤིན་དུ་མཁས་པའི་གོ་འཕང་བརྙེས་པས་དེ་དག་གི་སློབ་དཔོན་རྣམས་
ཀྱིས་ཀྱང་བསྟོད་པ་དང་སྙན་པར་བརྗོད་པ་དང་ཕུ་དུད་དུ་བྱ་བས་མཆོད་པར་གྱུར་
ཏེ༑ ཆབ་ཀློག་དང་ཡི་གེ་ལ་ནི། བླ་མ་འདི་ལས་ཕུལ་དུ་བྱུང་བ། བདག་གིས་གང་
དུ་ཡང་མ་མཐོང་ལ། དེ་དག་གིས་སྤྱན་འགེངས་པ་ཡང་ཤིན་ཏུ་དཀའ་བ་ཞིག་
སྣང་ཏེ། ཀློག་བཟང་ངན་ཅི་འདྲ་ཞེས་གསུངས་པ་ལ། དུམ་པ་བཀྲིལ་ཙམ་གཅིག་
ཤེས་ལགས་ཞུ་བ་བྱུང་ན། དེ་འདྲའི་ཀློག་གིས་ཅི་ཉན་ཞེས་གསུང་ངོ༌། །དེ་ལྟར།
ཡོན་ཏན་དོན་དུ་གཉེར་བ་དང་ཆོས་ལ་གུས་པ་ཉིད་ཀྱིས་ཆོས་སྟོན་པ་པོར་མ་ཟད།
ཡིག་ཀློག་གཏེར་བའི་སློབ་དཔོན་ཙམ་ལ་ཡང་ཤིན་ཏུ་གུས་པས་བཀུར་སྟི་མཛད་
ཅིང་༑ དེ་དག་གི་བཀའ་དྲིན་་ཡང་རྒྱུན་དུ་དྲན་པས་བྱས་པ་ཤེས་ཤིང་བྱས་པ་བཟོ་
བའི་གནས་ལ་ལྷག་པར་གནས་ཏེ། ཕྱག་རྡོར་དབང་བཀུར་བའི་རྒྱུད་དུ། ཚིགས་
བཅད་ཙམ་ཞིག་ཉན་པ་ལ། །སློབ་དཔོན་ཉིད་དུ་མི་འཛིན་ན། ཁྱི་ཡི་སྐྱེ་བ་བརྒྱར་
སྐྱེས་ནས། །སྨེ་ཤ་ཅན་དུ་སྐྱེ་བར་འགྱུར། ཞེས་གསུངས་པ་ལྟ་བུ་ཆོས་ཀྱི་གཞུང་
ལུགས་སུ་མ་ཟད། འཇིག་རྟེན་གྱི་གཞུང་ལུགས། ཙ་ན་ཀའི་བསྟན་བཅོས་ལས་
ཀྱང་༑ ཡི་གེ་ཙམ་གཅིག་གཏེར་བ་ཡི། །སློབ་དཔོན་ལ་ཡང་ཕྱག་མི་བྱེད། ཁྱིའི་
སྐྱེ་བ་བརྒྱར་སྐྱེས་ནས། །སྨེ་ཤ་ཅན་དུ་སྐྱེ་བར་འགྱུར། ཞེས་བཤད་པ་ལྟ་བུ་ཡང་
བླང་དོར་ཕྱག་ལེན་ལ་མཛད་པ། རིན་ཆེན་ཕྲེང་བར། ཕ་མ་སྲིད་ཞུ་ལྷུར་ལེན་
དང་༑ ༑རིགས་ཀྱི་གཙོ་ལ་རིམ་གྲོ་དང་། །ལོངས་སྤྱོད་ལེགས་སྤྱད་བཟོད་གཏོང་
ལ༑ ༑ཚིག་འདམ་ཕྲ་མ་མེད་བདེན་པའི། །བརྟུལ་ཞུགས་ཆེ་གཅིག་བྱས་ པས་
ཀྱང་༑ ༑ལྷ་ཡི་དབང་པོ་ཉིད་ཐོབ་ནས། །ད་དུང་དུ་ཡང་ལྷ་དབང་བགྱིད། ཅེས་
གསུངས་པ་ལ་ཐུགས་དམ་མཛད་དེ། བྱིས་པ་གཞོན་ནུའི་ངང་ཚུལ་དེ་ལྟ་བུ་ཡང་།
-114-



མཁན་པོ་རིན་པོ་ཆེ་སེང་གེ་རྒྱལ་མཚན་གྱི་རྣམ་ཐར།
རྒན་པོ་བསམ་པ་རྙེད་པས་ཀྱང་གྲུབ་པར་དཀའོ། །དེ་ནས་སྲིད་པ་མཐའ་དག་མེ་
འོབས་ལྟར་གཟིགས་པའི་ངེས་འབྱུང་དང་། ཁྱད་པར་ཁྱིམ་ན་གནས་པ་ནི་ཉེས་པ་
དུ་མའི་འབྱུང་ཁུངས་ཉམ་ཕར་གཟིགས་པ་དང་། བྱེ་བྲག་དུ་སྐུ་ཚེ་འདིའི་ཆེད་དུ།
བྱ་བའི་གཙོ་བོ་ཡིན་པ་ལ་དགོངས་ནས། དགུང་ལོ་བཅུ་ལ་ཉེ་བའི་སྐབས་སུ།
འཇམ་དབྱངས་བར་མ་ཆད་པར་བྱོན་པའི། འཁོན་གྱི་གདུང་རྒྱུད་རྣམ་པར་དག་
པ༑ སྟོན་པ་ཐུབ་པའི་ཆོས་ཀྱི་རྒྱལ་སྲིད་མཐའ་དག་ཡོངས་སུ་རྫོགས་པར་སྐྱོང་
བའི་ཆོས་ཀྱི་རྒྱལ་པོ་ཆེན་པོ་འགྲོ་བའི་བླ་མ་བསོད་ནམས་རྒྱ་མཚན་དཔལ་བཟང་
པོའི་དྲུང་དུ། ཁྱིམ་ནས་ཁྱིམ་མེད་པར་རབ་ཏུ་བྱུང་ཏེ། ཁ་ན་མ་ཐོ་བ་དང་བཅས་
ཤིང་རྒོད་པ་དང་བརྒྱགས་པ་འཕེལ་བར་བྱེད་པ་ཁྱིམ་པའི་རྟགས་དང་ཆ་ལུགས་
ནི་ཡོངས་སུ་སྤངས། གང་ཞིག་ས་ལ་རེག་པ་ཙམ་ཡང་དཀར་ཕྱོགས་ཀྱི་ལྷས་
སླངས་ཏེ་བསྲུང་ཞིང་མཆོད་པར་བྱེད་ཅིང་། ཚལ་བུ་འགུལ་དུ་ཐོགས་པ་ཙམ་ལ་
ཡང་ནག་ཕྱོགས་ ཀྱིས་：བླགས་[གླགས] མི་རྙེད་པར་འགྱུར་བ། དེ་བཞིན་
གཤེགས་པའི་ནམ་བཟའ་ངུར་སྨིག་ནི་བགོས། བསམ་པ་དང་རྟགས་བརྗེས་པའི་
དྲན་པ་བསྲུང་བར་བྱེད་པའི་རྟེན་དུ་གྱུར་པ། མཚན་ཡང་སེང་གེ་རྒྱལ་མཚན་
དཔལ་བཟང་པོ་ཞེས་བརྟགས་ནས་རྒྱལ་བའི་བསྟན་ལ་ལེགས་པར་ཞུགས་ཤིང་
ཆོས་འདུལ་བ་ལ་རབ་ཏུ་བྱུང་སྟེ། ཤཱཀྱའི་སྲས་པོ་ཟླ་དང་བྲལ་བར་གྱུར་ཏོ། །སྔོན་
ཚེ་ཡོན་ཏན་ཡོངས་རྫོགས་བགྲེས་པའི་སྐུ། །མཛེས་མིན་འབྲོག་ཀློག་ལྕང་ལོའི་
སིལ་གྲིབ་ཅན། །འདིར་ནི་ལང་ཚོས་བརྒྱན་པའི་གཞོན་ལུས་ཀྱང་།། ཡིད་འཕྲོག་
ངུར་སྨིག་དཔལ་གྱི་ལྷམ་མེརའོ། །དེ་ནས་དེ་མ་ཐག་ནས། ཆོས་འདུལ་བའི་ཚིག་
དོན་ཀྱི་རིགས་པ་ལ་སྦྱངས་ཏེ། བསླབ་པའི་གནས་ལ་གཅེས་སྤྲས་ལྷག་པར་
-115-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
མཛད་པས། གདུང་རྒྱུད་པའི་གཟིམས་གཡོག་དང་དཀོན་གཉེར་སོགས་གསང་
སྔགས་དང་བསྟུན་：དང་ [ནས]ཆང་དང་ཕྱི་དྲོའི་ཁ་ཟས་་སོགས་ལ་ལོངས་སྤྱོད་
པ་རྣམས་ཀྱི་ཁྲོད་དུ་རེ་ཞིག་བཞུགས་པའི་རིང་ལ་་ཡང་ཆང་དང་ཕྱི་དྲོའི་ཁ་ཟས་
སོགས་ལ་ཤིན་ཏུ་འཛེམ་པའི་བཅད་པ་དམ་པོ་ཕུལ་དུ་བྱུང་བ་མཛད་པས། ཕྱིས།
འདུལ་བའི་ཕྱག་ལེན་ཤིན་དུ་དོག་ཆེ་བར་མཛད་པའི་སྒྲོས་ཡང་དྲུང་སྐོར་དེ་རྣམས་
ཀྱི་རྩར་གླེང་བ་ན། དེ་མི་ཡོང་དུ། བཙུན་ཆུང་གི་དུས་ནས་བཅད་པ་གཞན་དང་མི་
འདྲ་བ་གཅིག་ཡོད་པ་ཡིན་ཞེས་ཟེར་རོ། །རབ་ཏུ་བྱུང་མ་ཐག་ནས། དཔལ་ཀྱེའི་
རྡོ་རྗེའི་དཀྱིལ་འཁོར་དུ་དབང་ཡོངས་སུ་རྫོགས་པར་གསན། ཐོག་མར་བླ་མ་ལྔ་
བཅུ་པ་དང་རྩ་ལྟུང་ལ་སོགས་པ་ལ་ཐོས་བསམ་གཙོ་བོར་མཛད་དེ། དབང་དུས་
ཀྱི་དམ་ཚིག་དང་སྡོམ་པ་ལ་ནན་ཏན་གཙོ་བོར་མཛད། ཕྱིས་གཞན་ལ་རིགས་
ལྔའི་སྡོམ་བཟུང་འབོགས་དུས་ཀྱང་། ངས་དབང་ཐོབ་འཕྲལ་ནས་རྩ་ལྟུང་ངོ་ཤེས་
པ་བྱས། ཁྱེད་ཚོས་ཀྱང་དེ་བཞིན་དུ་བྱེད་དགོས་པ་ཡིན་ཞེས་གསུངས་སོ། །དེ་
ནས་ ཀྱེའི་རྡོར་གྱི་སྒྲུབ་དཀྱིལ་དང་ཕྱག་ལེན་ལ་ཤིན་དུ་བྱང་བར་མཛད་དེ།
བདག་པོ་འཇམ་དབྱངས་ཆོས་རྒྱལ་བའི་སྒྲུབ་མཆོད་དང་ཐུགས་དམ་གྱི་ཕྱགས་ཕྱི་
དང་༑ བརྟག་གཉིས་དང་མངོན་དཀྱིལ་ལ་སོགས་ཀྱི་ཚིག་་འཛིན་རྟོགས་དང་ཆོས་
ཀྱི་སྐྱོད་བརྗོད་བྱེད་རོགས་སོགས་མཛད་པས་ཤིན་ཏུ་མཉེས་ཤིང་། བདག་པོ་དེའི་
དྲུང་དུའང་དཔལ་ལྡན་ས་སྐྱ་པའི་མདོ་སྔགས་ཀྱི་ཆོས་སྐོར་མ་ལུས་པ་ལྟ་བུ་གསན།
དེས་ཀྱང་ཤིན་ཏུ་ཐུགས་རྩིས་དང་ཐུགས་མཐོང་ཆེ་བས། ཕྱིས་བླ་མ་དང་འདྲ་བར་
འཛིན༑ སྐུ་ཚེ་ཅུང་ཟད་ཐུང་པ་མ་རྟོགས། ཆོས་གསན་པའི་སྟ་གོན་ངེས་པར་ཅན་
མཛད་དོ། །དེ་ལྟར། བླ་མ་དེའི་ཕྱགས་ཕྱི་དང་མཐུན་འགྱུར་བའི་སྐབས་རྣམས་
-116-



མཁན་པོ་རིན་པོ་ཆེ་སེང་གེ་རྒྱལ་མཚན་གྱི་རྣམ་ཐར།
ཟླ་༑ ནུབ་ཆོས་ལུང་གི་མཁན་ཆེན་གྲགས་པ་ཚུལ་ཁྲིམས་པ་དེ། བདག་ཆེན་དེས་
རྫོང་ཁར་སྤྱན་དྲངས་ཏེ་བཀའ་ལུང་མན་ངག་མང་དུ་གསན་པ་རྣམས་ལྷན་ཅིག་ཏུ་
གསན༑ ཁྱད་པར་་དཔོན་སློབ་གཉིས་ཀས་སྦྱོར་བ་ཡན་ལག་དྲུག་པ་ལ་རྩལ་དུ་
བཏོན༑ སླར་ཡང་ཆོས་ལུང་རང་དུའང་དཔོན་སློབ་ལྷན་ཅིག་ཕེབས་ནས། ཆོས་
བཀའ་དུ་མ་དང་། སྦྱོར་དྲུག་སྐྱར་ནས་གསན་པའི་ཚེ། སོར་བསམ་གྱི་རྟོགས་པ་
ཁྱད་པར་ཅན་འཁྲུངས། དེ་དུས། བདག་པོ་འཇམ་དབྱངས་པས་སྟེང་དུ་མུན་ཁང་
མཛད༑ རྗེ་འདི་དང་། བླ་མ་བརྩོན་ཤེ་བ་ཞེས་བྱ་བ་སྦྱོར་དྲུག་གི་རྟོགས་པ་ལེགས་
པོ་ཡོད་པ་གཅིག་གཉིས་་ཐབས་གཅིག་ཏུ་འོག་ཏུ་མུན་ཁང་ཕན་ཚུན་དུ་བཞུགས་
པ་ན། གཉིས་ཀས། དྲུང་བདག་པོ་བ་སྟེང་ན་མནལ་དུ་སོང་མ་སོང་དང་སྐུའི་
ཚུགས་ཇི་ལྟར་འདུག་ལ་སོགས་མཉམ་དུ་གཟིགས་པས། བླ་མ་བརྩོན་ཤེ་བ་དེ་
མཉེས་ནས། ད་ཁྱོད་ལ་མཚན་ཉིད་ཀྱི་སློབ་གཉེར་བྱེད་པའི་འདུན་པ་གཅིག་
ཡོད་པ་འདྲ་སྟེ། ཐུགས་དམ་ཁྱད་པར་ཅན་འདུག་པ་་འདི་ཀ་བྱས་ན་ལེགས་སོ་
ཞེས་ཟེར་བ་ལ་སོགས་བྱུང་ནའང་། ཐོག་མར། ཚུལ་གནས་ཐོས་དང་བསམ་ལྡན་
པས༑ སྒོམ་པ་ལ་ནི་རབ་ཏུ་སྦྱོར། །ཞེས་དང་། བཟོད་བྱ་ཐོས་པ་རྩལ་བར་བྱ།།
དེ་ནས་ནགས་སུ་འགྲོ་བར་བྱ། །མི་སྡུག་ལ་སོགས་སྒོམ་བྱ་ཞིང་། །ཞེས་་སོགས་
ཀྱི་བསྟན་པའི་འཇུག་རིམ་དང་། །དང་པོར་འདི་ན་ཐོས་པ་ལ་རྟེན་ཡིད་ལ་བྱེད་པ་
འབྱུང་༑ ཚུལ་བཞིན་ཡིད་ལ་བྱེད་པས་ཡང་དག་་དོན་ཡུལ་ཡེ་ཤེས་འབྱུང་། ཞེས་
སོགས་དང་། ཟླ་བ་སྒྲོན་མེའི་མདོར། ཐོས་པས་ཆོས་རྣམས་ཤེས་པར་འགྱུར།།
ཐོས་པའི་སྡིག་ལས་བཟློག་པར་བྱེད། །ཐོས་པས་དོན་མ་ཡིན་པ་སྤོང་། །ཐོས་
པས་རྣམ་ པར་ གྲོལ་བ་ཐོབ། །ཅེས་སོགས་ གསུངས་ པའི་ཐོས་པའི་ཕན་ཡོན་
-117-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ཐུགས་ལ་བཅགས་པར་གྱུར་ཏེ། དང་པོར་གཞོན་ནུའི་རིང་ལ་མཁས་པ་དག་གི་
གྲར་ཕྱིན་ཏེ་བློ་གྲོས་དང་འཚམ་པའི་ཐོས་པ་ཞིག་ཅི་ནས་ཀྱང་རྩལ་བར་རིགས་
ལ༑ དེ་ཡང་རིགས་པ་དང་མི་རིགས་པ་དང་ཡང་དག་དང་ལྟར་སྣང་འབྱེད་པ་
མཐའ་དག་ནི་རིག་པའི་བསྟན་བཅོས་ཁོ་ན་ལ་རག་ལས་སོ་ཞེས་ཐོས་པས། དེ་
དང་པོར་རྒྱས་པའི་བསྟན་བཅོས་ཚད་མ་རྣམ་འགྲེལ་ལ་ཐོས་བསམ་སྙིང་པོར་བྱའོ་
སྙམ་དུ་་དགོངས་ནས། ཐུགས་དམ་མཛད་པ་དེ་དག་གི་ཡང་ཐུན་འཚམས་འགའ་
རེར་རྣམ་འགྲེལ་གྱི་གཞུང་ལ་གཟིགས་རྟོག་མཛད། འཚམས་ཞིག་ནས་གསང་
：བུ[ཕུ]ལ་འབྱོན་པར་ཐག་གཅད་པ་ན། སྔར་གྱི་བླ་མ་བརྩོན་ཤེ་ཟེར་བ་དེ་ན་
རེ༑ ཁྱེད་མི་ཉན་པར་འདུག་སྟེ། ཁྱེད་ཀྱིས་དབུས་གཙང་དུ་ཚད་མའི་སྟོན་གྲགས་
ཐོན་པ་གཅིག་ སྤྱིར་གྱིས་ཡོང་མཆི་ནའང་། ལོ་གསུམ་འགོར། དེ་བར་ལ་ངས་
སྒོམ་བྱས་ནས། ཁྱེད་ཀྱིས་གྲ་སྐོར་ནམ་འཁོར་དུས། ངས་མཐོང་ལམ་ཐོབ་པ་
གཅིག་བྱེད་པ་ཡིན་ནོ་ཞེས་ཟེར་རོ། །དེ་ཀ་རང་མཐད་པས་ཁྱེད་རང་ཡང་འབུང་
གསུངས་ནས༑ དཔལ་གསང་ཕུ་ནེའུ་ཐོག་ཏུ། གླིང་སྨད་གདན་ས་པ་ཚད་སྔོན་པ་
དང་༑ མཁས་པ་གཞོན་ནུ་བློ་ལྡན་གྱི་དྲུང་དུ་་ཐོག་མ་ཕར་ཚད་གསན། དེ་ཡང་
གདུལ་བྱ་གཞན་ལ་ཁུར་བཀུར་བ་དང་གཟེངས་བསྟོད་པ་དང་། དམིག་དྲངས་
པའི་ཕྱིར་དུ། ཤེས་རབ་དང་བརྩོན་འགྲུས་གཉིས་ཀྱི་ནང་ནས་བརྩོན་འགྲུས་ཤིན་
དུ་ཆེ་བའི་ཚུལ་བསྟན། ཉིན་རེ་རྣམ་འགྲེལ་གྱི་ཤོག་ལོགས་རེ་ཙམ་ལས་མི་ཟིན་
ཀྱང་༑ དེའི་རྒྱུགས་མ་སྤྲད་གོང་དུ་ཚར་གསུམ་བཅུ་མ་དང་སྤྲད་ནས་ཉི་ཤུ་རྩེ་རེ་
བརྡེའུ་ལ་བགྲངས་ནས་སྦྱངས་པས། སྐུ་ལུས་རྡུལ་ཞི་པ་འབྱུང་བ་དང་། མཚན་མོ་
རིགས་ལུང་མཛད་པའི་ཚེ་ན་ཀུན་གྱི་དང་པོར་འདུས་ནས་མཐར་རྙིང་མ་རང་
-118-



མཁན་པོ་རིན་པོ་ཆེ་སེང་གེ་རྒྱལ་མཚན་གྱི་རྣམ་ཐར།
མཛད༑ དེ་ཡང་རྗེ་འདིའི་རྐྱེན་གྱིས་ཕལ་ཆེར་འཕྱི་མོ་རང་དུ་སྡོད་དགོས། མཚན་
མོ་ཐུགས་སྐྱེས་གང་བྱུང་ཐམས་ཅད་ཉིན་བར་ཟིན་རིས་སུ་མཛད་པ་སོགས་ཤིན་
དུ་འདུས་པས། དགུན་གྱི་མཚན་ རིངས་ ལ་ཡང་ཐོ་རངས་ ཆ་ཟིན་གྱི་བར་དུ་
གཟིམས་མལ་དུ་ཕེབས་རྒྱུ་མི་ཡོང་། དེ་ཙ་ན་ཕྱིར་དུས་དང་། ཁྱད་པར་གསང་ཕུ་
ཡུལ་གྲང་པས་ཞབས་ལ་སོགས་པ་དྲོད་ཅུང་ཟད་ཀྱང་མེད་པར་འགྲོ་དེ་ནས་
གཟིམས་མལ་དུ་དྲོད་རྙེད་དུ་རེ་བའི་བརྩོན་པ་ཙམ་མཛད་ནས་ཐུགས་བསམ་ལ་
ཞུགས་པ་ན་རྣལ་དང་ཞབས་འཐིལ་གྱི་དྲོད་གཉིས་མེད་པ་ཁོ་ནས་དུས་འདའ་
བར་བྱས་སོ་ཞེས་ཞལ་ལས་ཐོས་ཤིང་། ཁྱེད་ཚོའི་སློབ་གཉེར་འདི་རང་སྐྱིད། ང་
ལ་ཁྱེད་ཚོའི་ཤེས་རབ་འདི་ཙམ་ཡོད་ན། ང་ཡང་དེ་ལས་སྐྱིད་པ་གཅིག་དང་ལུས་
པོ་འདི་ཚུད་ཟོད་ཚབས་འདི་ལས་ཆུང་བ་ཞིག་ཡོང་། ཡང་ན་དབུས་གཙང་ན་
འདྲན་ཟླ་མེད་པའི་དགེ་བཤེས་གཅིག་ཡོང་པར་ཡོད་དེ་ཞེས་ཡང་ཡང་གསུངས་
སོ༑ ༑དེ་ལྟར་བརྩོན་པ་ཆེན་པོ་ལོ་ལྔ་དྲུག་ཙམ་མཛད་པས་ཕར་ཚད་གཉིས་ཀྱི་
ཚིག་དོན་ལེགས་པར་ཐུགས་སུ་ཆུད། ཁྱད་པར། གསང་ཕུའི་མཁས་པ་ཆེན་པོ་
བྱང་ཆུབ་སེམས་དཔའ་ཛྙཱ་ན་ཤིའི་ཕར་ཚད་བསྡུས་གསུམ་ལེགས་པར་གསན་པས་
མཁས་པའི་མདུན་སར་ལུང་རིགས་ཀྱི་གཏམ་ལ་མི་འཇིགས་པའི་སྤོབས་པ་ཐོབ་
ཏེ༑ དཔལ་ལྡན་ས་སྐྱས་ཐོག་ གྲངས་ པའི་དབུས་གཙང་གི་མཁས་པའི་གྲྭ་ས་
རྣམས་སུ་ཕར་ཚད་ཀྱི་གྲ་སྐོར་ལ་བྱོན་པར་བཞེད་པའི་གོང་ཞིག་ཏུ་གཙང་དུ་
ཕེབས། དགུང་ལོ་ཉེར་ཅིག་གི་སྟེང་དུ་ཕེབས་པ་མ་མོ་སྦྲུལ་ལོ་དབྱར་ཟླ་འབྲིང་པོ་
ཆུ་སྟོད་ཀྱི་ཟླ་བའི་ཡར་ངོའི་གྲལ་ཚེས་དྲུག་གི་ཉིན། མཁན་པོ་ཆོས་ལུང་པ་དགྲ་
བཅོམ་གྲགས་པ་ཚུལ་ཁྲིམས་པ་དང་། ལས་ཀྱི་སློབ་དཔོན་ཀུན་ཤེས་ཀོའུ་དི་ནའི་
-119-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
དཔལ་ ལ་འགྲན་བཟོད་པར། མཁན་ ཆེན་ གྲགས་ པ་བཤེས་ གཉེན་ པ་ དང་།
གསང་སྟེ་སྟོན་པའི་སློབ་དཔོན། འོད་བསྲུངས་ཆེན་པོ་དང་ཚུལ་མཚུངས་པའི་
མཉམ་མེད་རྒྱལ་བ་བཟང་པོ་པ་དང་། གྲིབ་ཚོད་པ། དབུ་མཛད་དགེ་བའི་བཤེས་
གཉེན་བཀྲ་ཤིས་བསོད་ནམས། གྲོགས་དན་པ། དབུ་མཛད་མཁས་བཙུན་བསོད་
ནམས་བྱང་ཆུབ། གཞན་ཡང་བསླབ་གསུམ་མིག་འབྲས་ལྟར་འཛིན་པའི་དགེ་
འདུན་བཅུ་གཅིག་གི་དབུས་སུ་གླང་མདའ་མཛོ་བཟང་ཞེས་བྱ་བར། བདག་པོ་
ཆེན་པོ་འཇམ་དབྱངས་ཆོས་རྒྱལ་བ་བསྙེན་པར་རྫོགས་པ་མཛད་པར་གཟིགས་
པས་དངོས་ཀྱི་རྐྱེན་དང་། སྤྱིར། དང་པོ་ཉིད་ནས་སངས་རྒྱས་ཀྱི་བསྟན་པ་ལ་
ཞུགས་ལ་ཡོངས་སུ་རྫོགས་པ་གཅིག་མ་བྱུང་བ། བསྙེན་པར་མ་རྫོགས་པ་རྣམས་
ནི་ཇི་ལྟར་ཡོན་ཏན་ཆེ་ཡང་། བྱིས་པ་མིག་མཆི་མས་གང་པ་དང་འདྲ་བར་བསྟན་
པ་འཛིན་མི་ནུས་པར་གཟིགས་པ་རྣམས་ཐུགས་ལ་ལྕི་བར་ཡོད་པས་རྒྱུ་བྱས་ཏེ།
བདག་ཆེན་དེ་དང་ལྷན་ཅིག། མཁན་སློབ་ ཁྱད་པར་ཅན། སྤྱིར། པཎ་ཆེན་
ཤཱཀྱ་ཤྲཱིའི་བསླབ་རྒྱུད། ཁྱད་པར། བུ་སྟོན་ཆོས་ཀྱི་རྒྱལ་པོ་དང་། ཏཱིཤྲི་ཆེན་པོ་
ཀུན་དགའ་བློ་གྲོས་དང་། ཆོས་རྗེ་དཔལ་ལྡན་བླ་མ་དམ་པ་ལ་སོགས་པ་བསྟན་
འཛིན་ཆེན་པོའི་ཆེན་པོ་རྣམས་ཀྱིས་སྡོམ་པ་ནོད་པའི་མཁན་བརྒྱུད། དགེ་བའི་
བཤེས་གཉེན་་དགྲ་བཅོམ་འདུས་པ་ལྟ་བུ་དེའི་དབུས་སུ། ཚེས་དེའི་ཕྱི་རོ། གྲིབ་
ཚོད་རྐང་པ་གཅིག་པའི་དུས་སུ། སངས་རྒྱས་ཀྱི་བསྟན་པ་རིན་པོ་ཆེ་ལ་ཞུགས་ལ་
བསྙེན་པར་རྫོགས་པའི་སྡོམ་པ་རྣམ་པར་དག་པ་བླངས་ཏེ། ཚངས་སྤྱོད་ཡོངས་སུ་
རྫོགས་པའི་གནས་ལ་དབུགས་ཕྱིན་པ་ཐོབ་པས། འཛམ་གླིང་བྱང་ཕྱོགས་ཀྱི་དུར་
སྨྲིག་འཛིན་པའི་གཙུག་རྒྱན་དུ་གྱུར་ཏེ། སྙན་པའི་བ་དན་ཚངས་པའི་འཇིག་རྟེན་
-120-



མཁན་པོ་རིན་པོ་ཆེ་སེང་གེ་རྒྱལ་མཚན་གྱི་རྣམ་ཐར།
གྱི་བར་དུ་གཡེང་བར་ངེས་སོ། །དེ་ལྟ་བུའི་སོ་ཐར་དང་བྱང་སེམས་དང་གསང་
སྔགས་ཀྱི་ཚུལ་ཁྲིམས་ཐམས་ཅད་ཀྱང་རྒྱལ་བས་ཇི་ལྟར་གསུངས་པའི་བཅས་
འཚམས་ལས་མ་འདས་པར་བསྐྱངས་ནས་གོ་འཕང་བླ་ན་མེད་པ་བརྙེས་པའི་
ཚུལ་ནི། ཇི་ལྟར་ནོས་པའི་སྡོམ་གསུམ་མཐའ་དག་གི །མ་ལུས་བཅས་འཚམས་
ཤེས་ནས་ཚུལ་བཞིན་དུ། །སྲོག་དང་བརྡོས་ཏེ་བསྲུངས་པས་གངས་ཅན་འདིར། །
ཚངས་སྤྱོད་འཛིན་པའི་མཆོག་ཏུ་གྱུར་ལ་འདུད། །ཅེས་པ་སྟེ། འདུལ་བའི་གཞུང་
ལུགས་ ནས་ འབྱུང་ བའི། སོ་ སོ་ཐར་ པའི་ བཅས་ འཚམས་ དང་། བྱང་ ས་ དང་
བསླབ་བཏུས་ སྤྱོད་འཇུག་ལ་་སོགས་ནས་འབྱུང་བའི་བྱང་ཆུབ་སེམས་དཔའི་
བཅས་འཚམས་དང་། རྒྱུད་སྡེ་གོང་མ་གཉིས་ནས་འབྱུང་བའི་རིག་པ་འཛིན་པའི་
བཅས་འཚམས་མཐའ་དག་ལ་ལེགས་པར་སྦྱངས་ཏེ། མི་ཤེས་པ་དང་མ་གུས་པ་
ཉོན་མོངས་པ་མང་བ་དང་བག་མེད་པའི་དབང་གིས་ལྟུང་བ་འབྱུང་བའི་རྒྱུ་མ་
ལུས་པར་སྤངས་ཤིང་ཉེས་པ་ཕྲ་མོ་འགའ་རེས་གོས་ནའང་དེ་མ་ཐག་ཏུ་ཕྱིར་
འཆོས་པར་མཛད་དེ། ལན་ཅིག་སྐུ་ཁམས་སྙེལ་པོ་ཅིག་གི་དུས་་སུ་སྐུ་འཚམས་
དམ་པོ་མཛད་པའི་དྲུང་དུ། བདག་གིས་ཕྱིན་པ་ན། སྐུ་ཆོས། སྐུ་སྙེལ་ལ་སྐལ་
བའི་ངང་ནས། འབྲས་ཚེད་ཇ་ཤུན་ཆུ་ངུ་ཙམ་ཞིག་བཞེས་པ་ཚར་འཕྲལ་དུ། སྐུ་
ཆོས་མ་བཞེད་པར་དགོངས་ནས། རང་རེའི་ཁྱེར་ ཁ་ལ་གསུང་ནས། བཞུགས་
གདན་ལས་དམ་བུས་བཞེངས་ཏེ། བདག་གི་མདུན་དུ་ཕྱག་བཅོས་དེ་མ་ཐག་
མཛད་པ་མངོན་སུམ་གྱིས་མཐོང་། དེ་ལྟར་སྐུ་སྐྱེས་ཤིང་ལྷུང་པའི་སྐབས་སུ་ཡང་
བཅས་པ་ཕྲ་མོ་དེ་ཙམ་ལ་དེ་ལྟ་བུའི་གཅེས་སྤྲས་སུ་མཛད་ན། སྐབས་གཞན་དུ་ལྟ་
ཅི་ཞིག་སྨོས། གཞན་ཡང་སྐུ་འཚམས་ཤིན་དུ་དམ་པའི་སྐབས་སུ་ཡང་། བཅས་
-121-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
འགལ་ཕྲ་མོ་བྱུང་ན། བཤགས་ཡུལ་བོས་ནས་ཕྱིར་འཆོས་པ་དང་། ཡུལ་བོས་
ནས་གསོ་སྦྱོང་བྱིན་གྱིས་རློབ་པ་་དང་། འཕྲལ་གྱི་ཀུན་དུ་སྤྱོད་པ་ཐམས་ཅད་
ཀྱང་༑ གཙང་བ་དང་་དག་པ་དང་ཞི་བ་དང་དུལ་བ་དང་། ཆོས་གོས་ཀྱི་གྲ་ས་ལ་
རེག་པ་ཙམ་ཡང་ཤིན་དུ་འཛེམ་པར་མཛད་ཅིང་། བཞུགས་སུ་གདན་ལ་བཞུགས་
པ་ན་ ཡང་། གསེར་ སྐུ་ ཁྱད་ པར་ཅན་ལ། དཀོན་གཉེར་ ཤིན་དུ་མཁས་ཤིང་
མཛངས་པ་དག་གིས་ནམ་བཟའ་མང་པོ་ཁྱེར་སྒྲིགས་ནས་སྒྲོན་པ་ལྟ་བུ་འདྲ་བ།
ཀུན་གྱིས་ཀུན་སྤྱོད་དག་པའི་མཆོག་ཏུ་རྩེ་གཅིག་ཏུ་འཛིན་ཅིང་འགྲིན་གཅིག་ཏུ་
གླེང་ངོ༌། །དེ་ལྟར་ཚུལ་ཁྲིམས་རྣམ་པར་དག་པའི་མཚན་མ། སྐྱེ་བོ་དམན་པ་དག་
གིས་ཀྱང་རྟོགས་སུ་རུང་བ་ནི། ཟག་མེད་ཚུལ་ཁྲིམས་ཕུང་པོ་ཡོངས་རྫོགས་པར།།
ཐག་མལ་པས་ཀྱང་ལེགས་པར་རྟོགས་བྱའི་ཕྱིར། །རྣམ་དག་ཚུལ་ཁྲིམས་དྲི་ཡིས་
འགྲོ་རྣམས་ཀྱི། །དབང་པོ་ཚིམ་པར་མཛད་པ་དེ་ལ་འདུད། །ཅེས་པ་སྟེ། ནང་དུ་
ཡང་དག་པའི་ཚུལ་ཁྲིམས་དྲི་མ་མེད་པའི་རྟོགས་པ་འཁྲུངས་པ་ནི་སྤྱིར་མཉམ་
བཞག་གི་ཉམས་བཟང་ངན་རྗེས་ཐོབ་ཀྱི་ཤེས་ཞེས་གླེང་པ་ལྟར་ཤིན་དུ་གསལ་
ཏེ༑ སྐུའི་མདངས་ནི། དགུང་ལོ་དོན་ལྔ་བཞེས་ནས། དབུ་སྐྲ་དཀར་བ་ཙམ་མ་
རྟོགས༑ བྱིས་པ་གཞོན་ནུ་ལྟར་དང་ཞིང་གསལ་ལ་གཞོན་ཤ་ལྷག་པར་རྒྱས་པས་
དཀར་ལ་དམར་བའི་མདངས་ཆགས་པ་དང་སྐུའི་ཚུགས་ཀྱང་ཡ་ཡོ་དང་འཁྱོག་པ་
ལ་སོགས་ཅུང་ཟད་མེད་པས། དབུ་ཞ་བཞེས་ཕྱིན་ཆད། བན་གཞོན་ཤིན་དུ་
མཚར་བའི་རྣམ་པ་ཅན་ཁོ་ནར་གནས་ལ། ཚུལ་ཁྲིམས་ཀྱི་དྲི་ངད་ནི། རྫི་ཕྱོགས་
སུ་མདའ་རྒྱང་ཙམ་གྱི་བར་དུ་གསལ་ཞིང་། རྫི་ཕྱོགས་མ་ཡིན་པར་ཡང་གཞུང་
འདོམ་གཉིས་རེ་ཙམ་དུ་ལྷག་པར་འབྱུང་། ནམ་བཟའ་ཅི་འདྲར་ཞིག་ཡིན་ཡང་།
-122-



མཁན་པོ་རིན་པོ་ཆེ་སེང་གེ་རྒྱལ་མཚན་གྱི་རྣམ་ཐར།
ཉ་ར་མཁས་པོ་བྱུང་ན་ལོ་མང་པོར་ཡང་མི་སངས་ཤིང་། འཕྲལ་དུ་གོན་ན་ཡང་དྲི་
ངད་ཁྱད་པར་ཅན་ཟླ་རེ་ཙམ་དུ་འབྱུང་བ་ཡོད་པ་ཀུན་གྱི་མངོན་སུམ་དུ་གྱུར་ཏོ།།
དེ་དག་གི་འཚམས་རྣམས་སུ། །སྐུ་ཚེ་དཔག་ཏུ་མེད་པའི་སྔོན་རོལ་ནས་དཔོན་
སློབ་ཀྱི་འབྲེལ་པ་མ་ཉམས་པའི་སློབ་དཔོན་དགེ་བའི་བཤེས་གཉེན་ལམ་སྟོན་པ་
པོར་གྱུར་པ། ཇོ་བོ་་དཔལ་ལྡན་ཨ་ཏི་ཤའི་རྣམ་འཕྲུལ་ཆོས་ཀྱི་རྒྱལ་པོ་ལོ་ཆེན་
སྐྱབས་མཆོག་་དཔལ་བཟང་པོའི་ཞབས་ཀྱི་དྲུང་དུ། མདོ་སྔགས་ཀྱི་གསུང་རབ་
ཟབ་པ་དང་རྒྱ་ཆེ་བ་མང་པོའི་གཞུང་དང་འགྲེལ་པ་དང་། དབང་དང་བཤད་པ་
དང་མན་ངག་ལ་སོགས་པ་མཐའ་ཡས་པ་དག་ཐོག་མཐའ་བར་གསུམ་དུ་གསན་
ཅིང་༑ གཞན་ ཡང་ མཁན་ ཆེན་ གྲགས་ ཚུལ་ བ་ དང་། རྒྱལ་ བཟངས་ པ་ དང་།
གཉན་སྟོན་ཉི་མ་བཟང་པོ་བ་དང་། རྒྱ་སྟོན་ནོར་བུ་རིན་ཆེན་པ་དང་། རྒྱ་སྟོན་
སངས་རྒྱས་པ་དང་། རྟོགས་དན་ཤེར་བཟང་པ་དང་། བླ་མ་ཐབས་བློ་བ་དང་།
དཀའ་བཞི་བ་རིན་ཆེན་རྒྱ་མཚན་པ་དང་། བླ་མ་དཔལ་འབྱོར་བ་ལ་སོགས་པ་
རྣམས་ཀྱི་དྲུང་དུ་ཡང་མདོ་མང་ཀྱི་ལུང་ལ་སོགས་པའི་མདོ་ཕྱོགས་དུ་མ་དང་༌།
རྒྱུད་སྡེ་བཞི་ལ་བརྟེན་པའི་དབང་བཤད་མན་ངག་ལ་སོགས་པའི་སྔགས་ཆས་དུ་
མ་ངོས་མི་ཤེས་པའི་ཚུལ་དུ་ཉིན་མཚན་དལ་མེད་དུ་གསན་ཏེ། རྒྱས་པར་ཡི་གེ་
མང་པས་འཇིགས་ནས་མ་བྲིས་སོ། །དེ་དག་ནི་རང་གཞན་སྨིན་པར་མཛད་ཚུལ་
མདོ་ཙམ་དུ་བརྗོད་ལ།
ད་ནི་སངས་རྒྱས་ཀྱི་བསྟན་པ་ལ་བྱ་བ་མཛད་ཚུལ་ལ། །མཁས་པ་མགུ་བ་
སྐྱེད་ཚུལ། །སློབ་དཔོན་གྱི་བྱ་བ་མཛད་ཚུལ། །རྒྱ་ཚབ་གྱི་ཁུར་ཆེན་བཞེས་ཚུལ་
ལོ༑ ༑དང་པོ་ནི་གངས་ཅན་མཁས་པའི་སྐྱེ་ཚལ་དུ་མ་རུ། །རྣམ་དག་གསུང་རབ་
-123-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ཟློར་གར་སྟོང་ཕྲག་ལ། །ལེགས་པར་སྦྱངས་པའི་ལུང་རིགས་རྣམ་འགྱུར་གྱིས།།
མཁས་མང་མགུ་བར་མཛད་པ་དེ་ལ་འདུད། །ཅེས་པ་སྟེ། དེ་ལྟར་སྙེན་རྫོགས་
མཛད་ནས་ཡུན་རིངས་མ་ལོན་པ་ཞིག་གིས་དུས་སུ། ཕར་ཚད་གཉིས་ཀྱི་ཚིག་
དོན་ལ་ལེགས་པར་སྦྱངས་པའི་བློ་གྲོས་ཀྱི་ལུས་ཤིན་དུ་མཛེས་པ་ཀུན་གྱིས་ཡིད་
འཕྲོག་པ་དེ་ཉིད། དྲི་ལ་མེད་པའི་ཚུལ་ཁྲིམས་ཀྱི་གོས་བཟང་པོས་ནི་：བླུབས་
[བཀླུབས]། ཡོན་ཏན་རིན་པོ་ཆེ་དུ་མའི་ཅོད་པན་དང་གདུབ་བུ་ལ་སོགས་པས་
ནི་ལྷག་པ་བརྒྱན། ལེགས་པར་བཤད་པ་ཟད་མི་ཤེས་པའི་གླུ་དབྱངས་ཀྱིས་
མགུལ་ གྱི་བུམ་པ་ལེགས་ པར་ བཀང་སྟེ། བྱང་ ཕྱོགས་ གངས་རིའི་ལྗོངས་ ཀྱི་
ལེགས་བཤད་ལྷུར་ལེན་པའི་མཁས་པ་བརྒྱ་ཕྲག་དང་སྟོང་ཕྲག་གིས་མངོན་པར་
བརྩེ་བའི་དགའ་ཚལ་ཆེན་པོ། དཔལ་ལྡན་ས་སྐྱ་དང་བྱང་ངམ་རིངས་དང་བཟང་
ལྡན་དང་ཤེལ་དཀར་དང་། གནས་རྙིང་དང་： གནར་ [སྣར]ཐང་དང་ཡ་འབྲོག་
དང་རྩེད་ཐང་དང་གསང་སྡེ་གུང་གསུམ་ལ་སོགས་པ་རྣམས་སུ། བཅོམ་ལྡན་ཆེན་
པོ་གྲགས་པ་འཕེལ་་དང་དཔོན་སློབ་ཐབས་གཅིག་ཏུ་གྲྭ་སྐོར་ལ་བྱོན་ཏེ། མཁས་
པ་དག་གི་མདུན་དུ་གཞུང་ལུགས་དྲི་མ་མེད་པའི་ཚིག་དོན་གྱི་གླུ་དབྱངས་ཆགས་
ཐོགས་མེད་པར་སྒྲོག་ཅིང་། རྣམ་པར་དག་པའི་ལུང་དང་བཟོད་པར་དཀའ་བའི་
རིགས་པའི་རྣམ་རོལ་གྱིས་སྒེག་པ་དང་ཆགས་པ་དང་རྒོད་པ་དང་། རྔམ་ཞིང་
དཔལ་བ་ལ་སོགས་པའི་རྣམ་འགྱུར་དུ་མའི་ཟློས་གར་གྱིས་ཉིན་མཚན་འདས་
པར་མཛད་པས། མཁས་པའི་་དབང་པོ་རྣམས་ཀྱང་དགའ་བ་དང་མགུ་བ་དང་
རངས་པ་དང་ཡིད་ཚིམས་པ་དང་། ལྷག་པར་དད་པར་གྱུར་ཏེ། ཕར་ཚུར་ཉི་སྦྲེལ་
གྱི་གྲྭ་སྐོར་བ་ཇི་སྙེད་བྱུང་ཏེ། འདི་ལྟ་བུའི་གཞུང་ལ་འདྲིས་པ་དང་ཆོས་སྐད་ལ་
-124-



མཁན་པོ་རིན་པོ་ཆེ་སེང་གེ་རྒྱལ་མཚན་གྱི་རྣམ་ཐར།
བྱང་བ་ནི་སྔོན་ཡང་མ་བྱུང་ཞིང་ཕྱིས་ཀྱང་མི་འབྱུང་བར་ངེས་སོ་ཞེས་གཏམ་དུ་
གླེང་ཞིང་། ཡུན་རིང་པོའི་བར་དུ། བདག་ཉིད་ཆེན་པོ་འདིའི་བསྔགས་ པ་ ཁ་
ཐོན་ [བཏོན]དུ་བྱེད་པས་དུས་འདའ་བ་གྱུར་ཏོ། །དེ་དུས་དབུས་ན། རྩེ་ཐང་
གི་ བྱ་ པོ་ རྡོར་ རིན། གཙང་ན་ ：གནར་ [སྣར]ཐང་ གི་ སྤྲེའུ་ རིན་མཆོག །དེ་
གཉིས་དབུས་གཙང་ན་སྟོན་གྲགས་ཤིན་དུ་ཆེ་བའི་ཚད་དུ་བྱེད་པ་ལ། བསམ་
གྲུབ་རྩེར། འཇམ་དབྱངས་ཤཱཀ་རྒྱལ་གྱི་དྲུང་དུ་རྗེས་འདི་དང་། སྤྲེའུ་རིན་མཆོག་
མཉམ་དུ་བཞེངས་ནས་སྒྲོག་གླེང་མཛད་པས་རྗེ་འདི་ཉིད་ཤིན་དུ་རྒྱལ་བ་གྱུར་ཏེ།
རྩོད་པས། རང་རེ་སྟག་ཚང་སློབ་དཔོན་བྱ་བ་ད་ལྟ་སྟོན་གྲགས་ཆེའི་འདུག་པས་
དག་པ་འབུལ་ལོ་ཞེས་བསྙོན་མེད་དུ་རྒྱལ་སར་བཏོན་ཅིང་། འཇམ་དབྱངས་ཤཱཀ་
རྒྱལ་བས་ཀྱང་འབུལ་བ་ཁྱད་པར་ཅན་དེ་ཉིད་དུ་བྱས་སོ། །གཉིས་པ། སློབ་
དཔོན་གྱི་བྱ་བ་མཛད་ཚུལ་ནི། རང་གིས་ཇི་ལྟར་གཟིགས་པའི་ཟབ་མོའི་ལམ།
ཟང་ཟིང་ལས་ལྡོག་བརྩེ་བའི་བསམ་པ་དང་། ལྷོད་པ་མེད་པའི་སྦྱོར་བས་སྐལ་
ལྡན་ལ། །ཡུན་དུ་འདོམས་པར་མཛད་པ་དེ་ལ་འདུད། ཅེས་པ་སྟེ། དེ་ནས་དགུང་
ལོ་སུམ་བཅུ་ཙམ་གྱི་དུས་སུ། ཆོས་ཀྱི་རྒྱལ་པོ་ལོ་ཆེན། སྟག་ཚང་རྫོང་ཁའི་འཆད་
ཉན་དམར་བའི་སྒང་གྲྭ་ཚོགས་རྒྱས་པའི་སྐབས་སུ། སློབ་དཔོན་ལ་བསྐོས། རྫོང་
ཁའི་དཔེ་དམར་དུ་བཞུགས། བདག་པོ་ཆེན་པོ་ཀུན་དགའ་བློ་གྲོས་བ་ལ་སོགས་
པ་ཆེ་གཉན་བཙུན་གསུམ་གྱི་གྲྭ་བ་ཤེས་རབ་ཆེ་ལ། བརྩོན་པ་དང་ལྡན་པར་དུ་མ་
བསྡུས་ཏེ། ཕར་ཚད་གཉིས་དང་དབུ་མ་རྩ་འཇུག་ལ་སོགས་པའི་འཆད་ཉན་ཤིན་
དུ་འཕེལ་བར་མཛད། དེ་དུས། ཆོས་རྗེ་ལོ་ཆེན་གྱིས་རྟ་ནག་རི་ཁུད་ཀྱི་མཁན་པོ་
ཐོགས་གཅིག་མཛད་རྗེས། །རྗེ་་འདི་པ་ལ་། དེའི་གདན་ས་གཏད་ནས། རྟ་ནག་
-125-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
རི་ཁུད་དང་། སྟག་ཚང་རྫོང་ཁ་ ཡར་འབྱོན་མར་འབྱོན་གྱི་ཚུལ་གྱི་ཆོས་བར་
མཛད་ནས་ བཤད་ པ་མཛད་པ་ན། བྱང་ཆུབ་སེམས་དཔའ་ཐོས་མང་དང༌།།
བདེན་མཐོང་སྨྲ་མཁས་བརྩེ་བ་ཅན། །སྐྱེ་མེད་སྐྱེས་བུ་དམ་པ་ནི། །ཆེན་པོ་ཡིན་
པ་ཤེས་པར་བྱ། ཞེས་པའི་མཚན་ཉིད་ཚང་བ་མཛད་པས། མཆད་ཉན་འཕེལ་
བའི་གྲགས་པ་དོན་དང་མཐུན་པར་བྱུང་བའི་རྐྱེན་གྱིས། ངམ་རིངས་དང་བོ་དོང་
དང༌： གནར་[སྣར]ཐང་དང་། རྟ་ནག་མན། གཞུ་སྟེ་ཡན་གྱི་སློབ་གཉེར་བ་
མང་ རགས་འདུ་ཞིང་། དགེ་བའི་བཤེས་གཉེན་སེང་གེ་བཟང་པོ་དང་སེང་གེ་
དཔལ་བཟང་དང་་སངས་རྒྱས་བཟང་པོ་མཁས་བཙུན་ནམ་མཁའ་སངས་རྒྱས་
དང་༑ བློ་གྲོས་མགོན་ལ་སོགས་པ་དགོས་ཀྱི་ལག་སྐྱེས་ཁོ་ནའི་སྟོན་བཟང་མང་
པོ་་དང་། བཅོམ་ལྡན་ཆེན་པོ་དང་། མཁས་གྲུབ་ཀུན་དགའ་བཟང་པོ་དང་ཉག་རེ་
བསོད་ནམས་དཔལ་ལ་སོགས་པའི་དགེ་བའི་བཤེས་གཉེན་སྙན་ཆེན་པོ་མཐའ་
ཡས་པ་དང་། གཞན་ཡང་། ཤངས་འོ་ཡུག་སོགས་ཀྱི་དགོན་པའི་མཁན་པོ་དུ་མ་
དང་བཅས་པའི་གདུལ་བྱ་དཔག་ཏུ་མེད་པ་ལེགས་པར་བཤད་པའི་སྦྱིན་པས་ཚིམ་
པར་མཛད་དོ། །དེ་ཡང་། རང་གི་རྙེད་པ་དང་བཀུར་：བཏི་ [སྟི] དང་ཚིགས་
བཙད་པ་ལ་སོགས་པ་ལྷུར་ལེན་པའི་ཟང་ཟིང་གི་བསམ་པས་མ་ཡིན་པ། བྱང་
ཆུབ་སེམས་དཔའ་གང་ཞིག་སྐལ་མང་བྱེ་སྟོང་དུ། །ཉན་ཐོས་རང་རྒྱལ་སྦྱིན་བྱེད་
ཚུལ་ཁྲིམས་བསྲུང་བྱེད་ཀྱང་། །གང་ཞིག་ཤེས་རབ་ཕ་རོལ་མཆོག་ལྡན་པ་ཡི་
ཆོས༑ ༑བརྗོད་པའི་ལེགས་ལ་སྦྱིན་དང་ཁྲིམས་ཀྱིས་ཆར་མི་ཕོད། །ཅེས་དང་།
བྱམས་པ་སེང་གེ་སྒྲའི་མདོར། སྟོང་གསུམ་འཇིག་རྟེན་ཁམས་འདི་གསེར་དག་
གིས༑ ༑བཀང་ཏེ་གང་ལ་སྦྱིན་པར་བྱེད་པས་ནི། །ཚིག་བཞི་ཚིགས་སུ་བཅད་པ་
-126-



མཁན་པོ་རིན་པོ་ཆེ་སེང་གེ་རྒྱལ་མཚན་གྱི་རྣམ་ཐར།
གཅིག་བརྗོད་པའི། །ཕན་ཡོན་དེ་ལ་ ：བསྐྲུན་ [བསྐྲུན]པརནུས་མ་ཡིན། །ཞེས་
དང་༑ ཆོས་ཀྱི་སྦྱིན་པ་དྲི་མེད་པས། །ཚེ་རབས་དྲན་པ་ཐོབ་པར་འགྱུར། །ཅེས་
དང་༑ བྱང་ཆུབ་སེམས་ནི་སྐྱེ་བ་དང་། །མི་སྐྱེ་བ་ཡི་བཟོད་ཉིད་དང་། །དྲི་མེད་
མིག་ནི་དམན་པ་དང་
། །ཟག་པ་ཟད་པ་ཉིད་དང་ནི། །དམ་ཆོས་ཡུན་རིང་གནས་
པ་དང་། །བྱེ་བྲག་ཤེས་གཅོད་ལོངས་སྤྱོད་ཉིད། །དེ་ལ་ཞུགས་པ་་བློ་ལྡན་གྱིས།།
བཤད་པའི་འབྲས་བུ་ཡིན་ཞེས་བྱ། །ཞེས་སོགས་གསུངས་ཤིང་། །གཞན་ཡང་།
ཆོས་བཤད་པས། སངས་རྒྱས་མཆོད་པའི་མཆོག་ཏུ་འགྱུར་བ་དང་། སེམས་ཅན་
བསྡུད་པའི་ཐབས་ཀྱི་གཙོ་བོ་ཡིན་པ་དང་། བསྟན་པ་རིང་དུ་གནས་པ་དང༌།
སློབ་མའི་གཏི་མུག་ཤེས་རབ་ཏུ་བསྒྱུར་བ་ལ་སོགས་པའི་ཕན་ཡོན་གཟིགས་པའི་
སྙིང་རྗེ་ཆེན་པོས་ཀུན་ནས་བླང་ཏེ། ཉིན་མཚན་ཐམས་ཅད་དུ་དུས་སྦྱོར་དང་རྟག་
སྦྱོར་གྱི་བརྩོན་འགྲུས་ཆེན་པོས་འཆད་པར་མཛད་དོ། །
གསུམ་པ། རྒྱལ་ཚབ་ཀྱི་ཁུར་ཆེན་བཞེས་པ་ནི། ཐུབ་དབང་གཉིས་པ་
སྐྱབས་མཆོག་ཆོས་རྗེ་ཡི། །རྒྱལ་ཚབ་མཆོག་དུ་མངོན་པར་དབང་བཀུར་ནས།།
ཆོས་ཀྱི་རྒྱལ་སྲིད་ཡར་ངོའི་ཟླ་བ་ལྟར། །གོང་ནས་གོང་དུ་རྒྱས་པར་མཛད་ལ་
འདུད༑ ༑ཅེས་ སོགས་ སྟེ། །བླ་མ་དམ་པ་འདིས་ དགུང་ལོ་ཞེ་བཞི་ བཞེས་ པ་
ལྕགས་ཕོ་འབྲུག་གི་ལོ་ལ་ཆོས་ཀྱི་རྒྱལ་པོ་ཆེན་པོ་སྟོན་མཆོག་ཐུབ་དབང་དང་ཐ་
མི་དད་པའི་ལོ་ཆེན་ཐམས་ཅད་མཁྱེན་པ་སྐྱབས་མཆོག་དཔལ་བཟང་པོའི་ཆོས་
ཀྱི་སེང་གེའི་ཁྲི་ཆེན་པོ་ལ་ཉེ་བར་བཞག་ཏེ། གསུང་རབ་རིན་པོ་ཆེའི་ཅོད་པན་སྤྱི་
བོར་བཅིངས་ནས་ཆོས་ཀྱི་རྒྱལ་སྲིད་མཐའ་དག་ཡོངས་སུ་རྫོགས་པར་གཏད་་དེ།
རྒྱལ་ཚབ་དམ་པར་དབང་བཀུར་བར་གྱུར་པ་ན། དང་པོར། མཁའ་ལྡིང་གིས་
-127-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
གཤེགས་བཤུལ་དུ་ཁྱེའུ་མི་བགྲོད་ཅིང་། གླང་པོ་ཆེན་པོའི་ཁལ་བེའུས་འཁུར་བར་
མི་ནུས་སོ་ཞེས་ཡུལ་གཞན་དུ་འབྲོས་པ་དང་ཤད་ཀྱིས་སྦྱང་པ་ལ་སོགས་པ་མཛད་
ཅིང་༑ འཕྲལ་དུ། བདག་ཉིད་ཆེན་པོ་འདི་བས་མཁས་པར་རློམ་པ་དང་ཆེ་བར་
རློམ་པ་ཡང་དུ་མར་ཡོད་ཀྱང་། སྔོན་གྱི་དུས་སུ་ཁུ་སྟོན་ཆེན་པོ་དང་། རྔོག་ལེགས་
པའི་ཤེས་རབ་དང་། ལོ་ཚ་བ་ནག་ཚོ་དང་། རོང་པ་དགེ་བ་ལ་སོགས་པ་ཆེན་པོ་
དང་དྲེགས་པ་ཅན་དུ་མ་ཡོད་ཀྱང་། ཇོ་བོ་ཆེན་པོའི་ཆོས་ཀྱི་རྒྱལ་སྲིད་སྟོན་པ་རིན་
པོ་ཆེ་ལ་གཏད་པ་ཇི་བཞིན་དུ་རང་གཞན་སུས་ཀྱང་ཟློག་པར་མ་ནུས་པར། ཆོས་
ཀྱི་རྒྱལ་པོ་ཆེན་པོའི་བཀའི་ཅོད་པན་སྤྱི་བོར་བླངས་ཏེ། ཆབ་འོག་མཐའ་དག་ལ་
བཀའི་འཁོར་ལོ་ལེགས་པར་བསྐོར་ནས། མ་རྒྱལ་བ་ལས་རྒྱལ་བ་དང་རྒྱལ་བ་
གནལ་དུ་འགོད་པ་ ་དང་། ཚར་གཅད་དང་ རྗེས་སུ་བཟུང་བ་ལ་སོགས་པའི་
བཀའ་ཁྲིམས་ཀྱི་རྔ་བོ་ཆེ་ཆེན་པོ་བརྡུངས་ཤིང་། ཆོས་ཀྱི་རྒྱ་མཚན་ཆེན་པོ་ལྷག་
པར་：བགྲེང་ [སྒྲེང]བ་ལ་བརྩོན་པར་གྱུར་རོ། །དེ་ཡང་ལོ་གཉིས་ཀྱི་བར་དུ།
རྫོང་ཁ་ཆོས་སྡེ་དང་རི་ཁུད་ཆོས་སྡེ་གཉིས་ཀར་བཟུང་ནས་གཉིས་ཀའི་དགེ་
འདུན་གྱི་སྡེ་སྐྱོང་པ་དང་གདུལ་བྱ་རྣམས་ལ་གང་ལ་གང་འདུལ་གྱི་ཆོས་འཆད་པ་
དང་གདམས་པ་དང་རྗེས་སུ་བསྟན་པ་ཚིམ་པར་མཛད་ཅིང་རོད་དུ་རུང་བའི་སྐྱ་
སེར་དུ་མ་ལ་དབང་བཀུར་བ་དང་ལུང་འབོགས་པ་དང་མན་ངག་སྦྱིན་པ་དང་།
བདག་ཉིད་ཀྱང་བསྙེན་པ་དང་སྒྲུབ་པ་དང་དེ་དག་གི་ཁ་སྐོང་དང་བར་ཆད་ཞི་བ་
དང་སོགས་པའི་ཆེད་དུ་གར་ཕེབས་སུ་སྦྱིན་སྲེག་གི་ཆོ་ག་ཁྱད་པར་ཅན་མཛད་པ་
ལ་སོགས་པས་དུས་འདའ་བར་མཛད་ཅིང་། དེ་ནས། ཆུ་ཕོ་རྟའི་ལོ་ལ། ཆོས་རྗེ་
ལོ་ཆེན། གནམ་རྩེ་ལྡེང་གི་དབྱར་གནས་ཆོས་འཁོར་ཆེན་མོ་ལ་ཐེགས་ རྗེས།
-128-



མཁན་པོ་རིན་པོ་ཆེ་སེང་གེ་རྒྱལ་མཚན་གྱི་རྣམ་ཐར།
ཆོས་རྗེ་དེའི་བཞེད་པ་ལ། དགེ་འདུན་གྱི་སྡེ་གཙང་མ་གསར་བཙུགས་གཅིག་མ་
བྱས་ན། རྙིང་པ་རྣམས་སུ་སྔར་གྱི་ངན་ལང་ཡུན་རིང་དུ་གོམས་པ་རྣམས་འཆོས་
པར་དཀའོ་དགོངས་ནས། ལང་འགྲོ་དང་ས་ཆ་མང་པོ་ལ་བརྟག་པ་མཛད་པས་རྒྱུ་
མཚན་་དུ་མའི་སྒོ་ནས་ཆོས་འཁོར་གྱི་ས་འདི་བཟང་བར་གཟིགས་ཏེ། རྟ་ལོ་
：སྔན་ [སྔ]མ་དེ་ལ་འགྲམ་ཅིག་གཏིང་པ། ནག་ཕྱོགས་པ་འགའ་རེས་བར་ཆད་
བྱས་ནས་སྐྱེལ་ཞིང་མ་གྲུབ་པས་ཐུགས་ཆད་ཅུང་ཟད་ཡོད་སྐབས་ཡིན་པས།
བདག་པོ་ཆེན་པོ་དབང་རྣམ་སྲས་རྒྱལ་མཚན་དཔའ་བཟང་པོ་ལ་ཡང་ཞལ་ལྟ་
ལེགས་པར་ཞུས། ད་ནི། རྒྱལ་བ་གཉིས་པ་དེའི་བཞེད་པར་ཁྱད་པར་ཅན་དེ་
འབད་པ་ཆེན་པོས་མ་སྒྲུབས་ན་ས་ཕྱོགས་འདིར་མི་ཕེབས་པ་དམ། ཕེབས་ཀྱང་
ཡུན་རིང་དུ་མི་བཞུགས་པ་ལ་སོགས་པར་གྱུར་པ་ཤིན་དུ་མི་རུང་ངོ་སྙམ་དུ་
དགོངས་ནས། རྟ་ལོ་དེའི་དབྱར་གསོས་ནས། བླ་བྲང་ནང་སོར་བདག་རྐྱེན་ཞུས་
ཤིང་༑ ནང་སོ་ནས་ཀྱང་ཐུགས་དད་པ་དང་གུས་པ་ཁོ་ནས། བླ་མ་དང་བསྟན་པ་
ལ་དགོངས་ཏེ། ཆོས་རྗེའི་གཟིམས་ཁང་དུ། གཟིམས་ཁང་ཤར་དང་། བདག་པོ་
ཆེན་པོ་རང་ཡང་སྐུ་ཚེའི་བཞུག །བླ་མའི་ཞབས་དྲུང་དུ་ཐུགས་དམ་གྱིས་མཚོ་བར་
བཞེད་པས། གཟིམས་ཁང་དུ། གཟིམས་ཁང་ནུབ་དང་བཅས་པ་དབྱར་ངོ་དེ་ལ་
ལེགས་ པར་ འབྱོངས་ པར་ མཛད་དོ། །དེ་ ཐམས་ཅད་ ཞལ་ ལྟ་ དོ་ དམ་མཐིལ་
ཞུགས་དང་། ས་བརྟག་བླང་དག་བུམ་གཏེར་བཞུགས་པ་དང༌། ཕྱོགས་བརྟག་པ་
ལ་སོགས་ པ་དང༌། དགེ་ འདུན་ གང་ ཡོད་རྣམས་ ཀྱང་ ་འཁར་ ལས་ ཀྱི་མཐིལ་
ཞུགས་བྱེད་དུ་འཇུག་པའི་ཞལ་ལྟ་དང་། གང་ཟག་གི་ཁང་པ་འགའ་རེ་ཡང་དེ་ལོ་
གྲུབ་པའི་ ཞལ་བཀོད་པ་སོགས་པ་རྣམས། རྒྱལ་ཚབ་དམ་པ་འདི་ཉིད་ཀྱིས་
-129-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
མཛད་དེ། རྒུན་སྟོད་ཀྱི་དུས་སུ། དཔོན་སློབ་འགའི་ཕྱགས་ཕྱིར། བླ་བྲང་ནང་སོ་
ནས་ཀྱི་དྲུང་བསྐོར་དྲག་པ་དང་། ཕྱིབས་དྲེ་ཐབ་འཛིན་དང་བཅས་པ་ཁྲིད་དེ། ལོ་
ཆེན་ཐམས་ཅད་མཁྱེན་པ་གདན་འདྲེན་ལ་བྱོན། དེ་དུས། ཆོས་ཀྱི་རྒྱལ་པོ་དེ་ཉིད་
ནི༑ ཤར་ཙོང་ཁ་བ་ཆེན་པོ་དང་ཐབས་གཅིག་དུ་བྱང་ར་སྒྲེང་ན་བཞུགས་སོ། །
དེའི་ཚེ། འབྲིང་ ：ཁུང་[གུང] སྡེ་པས། དང་ཚུགས་ཀྱི་གྲ་ས་ཆེན་པོ་གཅིག་འདིང་
ས་པར་བཞེད་པའི་ཆོས་དཔོན། ལོ་ཆེན་ལ་ཞུས་པའི་ངོ་ཆེན་གཙོང་ཁ་བ་ཆེན་པོ་
ལ་བཅོལ། ཡོན་མཆོད་དང་ཤུགས་དང་སྐུ་ངོ་ཆེས་པའི་དབང་གིས་ཞལ་གྱིས་
བཞེས༑ དབུར་སྟོད་ཀྱི་ས་ཆ་བསྟན་གཅིག་ཏུ་འགྲམ་གཏིང་། ཁང་མཐོ་མང་དུ་
རྒྱབ་༑ ལུག་ལོ་གསོས་འཕྲལ་ནས་འཁར་ལས་འཛུགས་པའི་ཐུགས་ཐག་བཅད་
པ་དང་ཐུག །གདན་འདྲེན་ཤིན་དུ་དཀའ་བ་བྱུང་བ་ལ། འདི་ནས་ཀྱི་ཡོན་མཆོད་
རྣམས་ཀྱིས།：རྒུན་ [དགུན]རིལ་པོ་ཐུགས་ངང་སྲིངས་ནས་ཞུ་དབུལ་མཛད།
སྔོན་༑ རྒྱ་གར་དུ། རྒྱ་བརྩོན་སེང་གིས། ཇོ་བོ་ཆེན་པོ་ལ་གདུང་ཤུགས་དྲག་པོས་
བོད་འབངས་ཐུགས་ཀྱི་དཀྱིལ་དུ་བཙུད་ཅེས་ཞུ་འབུལ་དྲག་པོ་མཛད་པ་དང་ཚུལ་
མཚུངས་པར། དད་པ་དང་ལྷག་བསམ་གྱི་ཟླ་བ་དཀར་པོས་ཕྱག་སོར་གྱི་ཀུ་མུ་ཏ་
མ་ལུས་པ་ཐུགས་ཁར་ཟུམ་པའི་སྟེང་དུ། སྙིང་རྗེའི་ཆུ་འཛིན་སྟུག་པོ་འཁྲིགས་པ་
ལས་འོངས་པའི་སྤྱན་ཆབ་བདུད་རྩིའི་རྒྱུན་བར་མ་ཆད་དུ་ཕབ་ཅིང་། གདུང་
ཤུགས་དྲག་པོས་སྐྱོད་པའི་དུད་མོའི་སྒྲ་རྒྱུན་དུ་གྲགས་པ་ལ་བརྟེན་ནས། བསྐྱན་
འདྲོངས་ཏེ་ རིམས་ ཀྱིས་ཕེབས་ནས། ལུགས་ལོའི་དབྱར་གནས་ཀྱི་ཚུལ་ཤིང་
དགོན་པ་འདིར་བཞེད་པས། བདག་ཉིད་ཆེན་པོའི་འདིའི་རྒྱ་ཚབ་ཀྱི་བྱ་བ་རྣམས་
ཀྱི་ནང་ན་འདི་ཁོ་ན་ཕྱག་རྗེས་ཆེ་ཞིང་། གཡས་རུ་བྱང་ཕྱོགས་པ་རྣམས་ལ་བཀའ་
-130-



མཁན་པོ་རིན་པོ་ཆེ་སེང་གེ་རྒྱལ་མཚན་གྱི་རྣམ་ཐར།
དྲིན་ཤིན་དུ་ཆེ་བས། བདག་ལེགས་སུ་འདོད་པ་རྣམས་ཀྱིས་འདིའི་བྱས་ཤེས་དང་
དྲིན་རྒྱུན་དུ་བསམ་པར་བྱའོ། །དེ་ནས་བཟུང་སྟེ། སྟག་ལོ་ཟླ་བ་བཅུ་པའི་ཉེར་
ཅིག་གི་བར་ལ། ཆོས་ཀྱི་རྒྱལ་པོ་ལོ་ཆེན་གྱིས་དགོན་པ་འདི་གཞི་གཟུང་ཐུགས་
ཕབ་པའི་སྒོ་ནས་འཆད་རྩོད་རྩོམ་གསུམ་དང་། ཁྱད་པར་འདུལ་བའི་ངང་ཚུར་
གཙོ་བོར་མཛད་པའི་འཕྲིན་ལས་ཀྱི་ཕྱག་ཕྱི་ལེགས་པར་མཛད་དེ། ཉིད་ཀྱིས་
ཀྱང་འཆད་པ་དང་། རྩོད་པ་དང་རྩོམ་པ་དང་། དགེ་འདུན་གི་སྐྱོང་དར་དང་།
སྦྱིན་བདག་གི་བསམ་པ་བསྐང་བ་ལ་སོགས་པ་བླ་མའི་ཞབས་ཏོག་དང་རྒྱལ་བའི་
བསྟན་པ་སྤྱོད་དགོས་ཀྱི་གསོས་སུ་འགྱུར་ངེས་ཐམས་ཅད་ལ་བརྩོན་པ་གོང་ནས་
གོང་དུ་འཕེལ་བར་མཛད་པས། ཀུན་གྱིས་བསྟོད་པ་དང་བཀུར་སྟི་དང་ཕུན་སུམ་
ཚོགས་པ་ཐམས་ཅད་ཆེས་ཆེར་རྒྱས་པར་གྱུར་ཏོ། །དེ་ནས། དམ་པའི་དགོངས་པ་
རྫོགས་ཕྱིར་བརྩོན་པས་ན། །གངས་ཅན་སྐྱེ་བོས་བསམ་ལས་འདས་གྱུར་པའི། །
མཛད་པ་ཀུན་ལ་བརྩོན་པའི་ཁུར་ཆེན་བཞེས། །སྙིང་སྟོབས་རྨད་དུ་བྱུང་བ་དེ་ལ་
འདུད། ཅེས་པ་ནི། ཆོས་ཀྱི་རྒྱལ་པོ་ལོ་ཆེན་དེ་ཉིད་ཞིང་གཞན་དུ་གཤེགས་མ་
ཐག་ནས། ཕྱོགས་ཀྱི་སྦྱིན་བདག་དང་བུ་སློབ་མཐའ་དག་བསྡུས། བུ་ཆེན་གྱི་གཙོ་
བོ་ཤང་པ་ཀུན་མཁྱེན་ཆེན་པོ་ཤེས་རབ་དཔལ་བཟང་པ་དང་། ཆོས་ལུང་རིན་པོ་
ཆེ་བསོད་རིན་པ་ལ་སོགས་པས་ཐོག་དྲངས་པའི་དགེ་བའི་བཤེས་གཉེན་བཟང་
ལ་མང་བ་ཕེབས་པའི་ཚོགས་དཔོན། ཧོར་རྒྱལ་པོ་སེ་ཆེན་གན་གྱི་དབོན་པོ་རྒྱལ་
བན་གཞོན་ནུ་ཐེང་ངེ་ཞེས་བྱ་བ། ཆོས་རྗེ་ལོ་ཆེན་ཉིད་ཀྱི་མཁན་བུར་གྱུར་པ།
རྒྱལ་བུ་དགེ་སྦྱོང་བུད་དྷ་ཤྲཱི་བྷ་དྲ་ཞེས་བྱ་བས་མཛད་པའི་དགེ་འདུན་རྣམ་དག་
བརྒྱ་ཕྲག་བདུན་བརྒྱད་ཙམ་གྱིས་ཞག་མང་པོའི་བར་དུ་གསོལ་འདེབས་མཛད།
-131-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
བཟའ་བ་དང་བཅའ་བ་དང་རྙེད་པ་དང་བཀུར་སྟི་ཡངས་ཤིང་རྒྱ་ཆེ་བས་མཉེས་
པར་བྱས་པའི་གྲོལ་སྟོན་སྟེང་དུ། གཟིམས་མལ་གསེར་སྐུ། རྒྱལ་བ་རྡོ་རྗེ་འཆང་
གི་སྐུ་ཁྲི་རྒྱབ་དང་བཅས་པའི་རབ་གནས་ཞུས་རྗེས། བདེ་ཆེན་དཀའ་བཞི་པ་རིན་
ཆེན་རྒྱ་མཚན་པའི་གསུང་གིས། ཕ་ལ་བུ་སྐྱེས། བླ་མའི་གསོལ་འདེབས་དང་ནང་
རྟེན་མཉམ་པོར་གྲུབ་པ་ཁྱེད་ཙམ་ཡིན་ནོ་གསུངས་པ་ལ། འདི་གཟིམས་མལ་
གསེར་སྐུ་ལགས། ནང་རྟེན་་སྟོབས་ཆེ་རབ་གཅིག་ལེགས་གྲུབས་སམ་ས་བདོག་
ཞུས་པས། །མི་འགྲུབ་མི་འགྲུབ་ཧམ་པ་མ་ཆེ་གསུང་། དེ་ལྟར་བྱས་པས་མ་ཡོང་།
བླ་མ་དེ་རང་གི་ཐུགས་རྗེས་འགྲུབ་ལགས་ཞུས་ན། ལྷ་བཟོ་པ་དང་བཟོ་ཚད་གྱི་
བཀའ་གྲོས་ཚར་ཡོད་པའི་ཤིང་ཚད་གཟིགས་ཕུལ་བས་ཤིན་་དུ་ཧ་ལས། འདི་
འདྲ་སྡེ་པས་ཀྱང་མི་འགྲུབ། ཁྱེད་རི་ཕང་པར་འདེགས་པར་འདུག་གསུང་། དེ་མ་
ཐག་ནས་བཟོ་བཙུགས་ཏེ་གསེར་སྐུ་ཇོ་བོ་སྐུ་ཚད་མ་ཁྲི་རྒྱབ་དང་བཅས་པ་ཤིན་དུ་
ངོ་མཚར་བ་གྲུབ་པར་མཛད་པས། བླ་མ་དེ་ལ་སོགས་པའི་སྐྱ་བཙུན་མང་པོ་ཤིན་
དུ་ཡ་མཚན་པར་གྱུར་ཏེ། བདག་ཉིད་ཆེན་པོ་འདིའི་ཆེ་བའི་ཡོན་ཏན་གཏམ་དུ་
བརྗོད་པ་ལ་ཁ་སྟོན་དུ་བྱེད་པར་གྱུར་ཏོ། །དེ་བཞིན་དུ་ཆོས་རྗེ་ལོ་ཆེན་གྱི་བླ་མའི་
གཙོ་བོ། ཆོས་རྗེ་དཔལ་ལྡན་བླ་མ་དམ་པའི་ཟླ་མཆོད་ཉི་ཤུ་ལྔ་བྱུང་རེས་ཀྱིས་
དགེ་འདུན་གང་ཡོད་ལ་ཚ་བ་ནར་མ་དང་། ཧོར་ཟླ་བདུན་པའི་ཉེར་ལྔ་ལ་ལྔ་
མཆོད་ཆེན་མོ་ཞེས་བྱ་བ་ཉིན་རངས་ཀྱི་བསྙེན་བཀུར་དགོས་ཀྱི་རྙེད་པ་རྒྱ་ཆེན་པོ་
དང་བཅས་པ་དང་། ལོ་ཆེན་བྱང་རྩེའི་ཟླ་མཆོད་ཉི་ཤུ་གཅིག་བྱུང་རེས་ཀྱིས་དགེ་
འདུན་ཚོགས་སུ་ཚ་བ་འདྲེན་པའི་ཆ་སྲོལ་ཡོད་པ་རྣམས་མ་ཆག་གི་སྟེང་དང་ཇེ་
བཟང་ལ་ ：བཏོང་ [གཏོང]བ་དང་། དེའི་སྟེང་དུ། ཆོས་རྗེ་ལོ་ཆེན་གྱི་ཟླ་མཆོད་
-132-



མཁན་པོ་རིན་པོ་ཆེ་སེང་གེ་རྒྱལ་མཚན་གྱི་རྣམ་ཐར།
ཉི་ཤུ་གཅིག་གི་དྲོ་སྔ་ཇ་དང་བཅས་པ་སྤར་ཞིང་། ཧོར་ཟླ་བཅུ་པའི་ཉི་ཤུ་ནས་ཉི་
ཤུ་ལྔའི་བར་དུ་དུས་སྟོན་ཆེན་པོ་བཟང་ཞིང་གྱ་ནོམ་པ་དང་བཅས་པ་ཆག་མེད་དུ་
བཙུགས་པས་ཀྱང་སྐྱ་སེར་ཐམས་ཅད་སྔར་བཞིན་དུ་གྱུར། ནང་རྟེན་གྲུབ་པའི་
ཕྱིས་ལོ། ཆུ་ཕོ་འབྲུག་ལོའི་དཔྱིད་ཕྱི་རྟེན་ཆེན་མོ། བྱང་ཆུབ་ཆེན་པོའི་མཆོད་རྟེན་
ཁྲི་ལ་ཕྱག་འདོམ་ལྔའི་ཞེང་དང་། འཕང་དུ་ཁྲུ་དྲུག་བཅུ་པ་ཕྱག་ཚད་རགས་པ་དང་
ལྡན་པ། སྔོན་ཆད་གཡས་རུ་བྱང་གི་ཕྱོགས་འདིར་མཐོང་མ་མྱོང་བས་ཀུན་གྱི་
མིག་གི་བདུད་རྩི་གྱུར་པ། ངོ་མཚར་ཆེན་པོ་གྲངས་མེད་པའི་གཟི་འོད་འབར་བ་
ཆར་ཁེབས་ཀྱི་གྱོ་མོ་དང་བཅས་པ་ཟླ་བ་ཕྱེད་དང་བཞི་ཙམ་གྱི་ནང་དུ་རྫོགས་པར་
མཛད་དེ། དགེ་འདུན་དང་སྐྱེ་བོའི་ཚོགས་བགྲང་བ་ལས་འདས་པ་བསགས་ནས་
རབ་ཏུ་གནས་པའི་མངའ་གསོལ་རྒྱས་པ་དང་བཅས་པ་གྲུབ་པར་མཛད་དེ་ཡང་
ཕྱིའི་གཟུགས་གང་འགྲུབ་ལ་གཙོ་བོར་སྟོན་པ་ཙམ་གྱིས་མཆོད་རྟེན་མཚན་ཉིད་
རྫོགས་པར་མི་འགྱུར་བས། གསར་བུ་ལས་བྱ་བར་འོས་པ་རྣམས་ཀྱིས་འཁར་
ལས་ལ་འབད་པ་དང༌། དགེ་བའི་བཤེས་གཉེན་ཁྱད་པར་ཅན་མང་པོ་་དང་དགེ་
སློང་ཚུལ་ཁྲིམས་དག་པ་མང་པོས། གཙུག་གཏོར་དྲི་མེད་ཀྱི་་འགྲེལ་ པ་ནས་
འབྱུང་བ་བུ་སྟོན་ཡབ་སྲས་ཀྱི་བསྡུས་པའི་ཆོ་ག་ཇི་ལྟ་བ་བཞིན་གྱི་གཟུངས་དང་
བཅས་པའི་ཚ་ཚ་འབུམ་ཕྲག་བགྲང་བ་ལས་འདས་པ་རྣམས་ལ་གོས་དར་གྱི་
གདུགས་མཚོན་：སྙ་ [སྣ]ལྔ་པས་བརྒྱན་པ་རྣམས་ལ་རབ་གནས་ལེགས་པར་
བྱ་སྟེ། དབུ་ཞབས་ཅུང་ཟད་ཀྱང་མ་ལོག་པར་བཞུགས་སུ་གསོལ་བ་དང་། དགོན་
པ་ལ་ཞལ་གཟིགས་པའི་བུམ་པའི་རེ་མིག་དུ། ཆོས་རྗེའི་སྐུ་འདྲ་དང་ནམ་བཟའ་
དང་བཀའ་ཆེན་བཞི་ལ་སོགས་པའི་མདོ་སྔགས་ཀྱི་གསུང་རབ་དུ་མའི་རྒྱ་དཔེ་
-133-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
བོད་དཔེ་དང་། གཞན་ཡང་རི་མོར་བྲིས་ པ་ལ་སོགས་པའི་སྐུ་གཟུགས་དུ་མ་
མཆོད་པའི་ཡོ་བྱད་མཐའ་ཡས་པ་དང་བཅས་ཏེ་བཞུགས་སུ་གསོལ་ཞེས་ཐོས་པ་
བཞིན༑ ཞིག་ གསོས་ བྱས་ དུས་ མངོན་ སུམ་ གྱིས་ མཐོང་ བ་ལ། ཁོ་བོས་ ཀྱང་
འགའ་ རེ་ མནན་ནས་ བྱིན་རླབས་ཤིན་དུ་ཆེ་ བར་བཞུགས་སོ། །དེ་ནས། ལོ་
གཉིས་སོང་པ་ཤིང་ཕོ་རྟ་ལོའི་དབྱར་བསོས། དགེ་འདུན་འདུ་བའི་དགའ་ཚལ།
གཙུག་ལག་ཁང་ཆེན་པོ། ཀ་བ་བདུན་བཅུ་དོན་ལྔའི་པའི་དབུས་སུ། དྲི་གཙང་
ཁང་ཀ་རིངས་དྲུག་གིས་བཏེག་པའི་སྟེང་དུ་ཐིགས་ཁང་དང་བཅས་པ་དང་། དེའི་
གཡས་སུ་ཐུབ་པ་ཆེན་པོ་གནས་བརྟན་བཅུ་དྲུག་གིས་བསྐོར་བ་བཞུགས་པའི་ལྷ་
ཁང་ཀ་བ་དྲུག་དང་། མགོན་ ཁང་ ཀ་དྲུག་རྣམས་སྟོད་དུ་བཅད་པའི་ལྷག་མ་
ཁྱམས་སུ་བྱས་པས་བཞེངས་པའི་འགྲམ་འདིངས་པའི་རྩོམ་པ་མཛད་པ་ནའང་།།
འདིར་བཞུགས་ཀྱི་ཆེན་པོ་དག་གིས། འདི་ཙམ་གྱི་དགེ་འདུན་འཚོག་པ་ཡང་མི་
ཡོང་འགྲུབ་ཀྱང་མི་འགྲུབ་པས། སྔར་པ་འདི་ན། ཆོས་རྗེ་ལོ་ཆེན་རང་གིས་ཞལ་
ལྟ་མཛད་པའི་སྐྱ་ར་སློང་འཕྲོ་འདུག་པ་འདི་ཡང་ཆེས་པ་ཙམ་འདུག་ནའང་། འདི་
ལས་ཁྱད་ཀྱིས་ཆེ་རུ་འགྲོ་བ་འདུག་པས་མི་མཐད་དོ་ཞུ་བ་མང་དུ་བྱུང་འདུག་
ནའང་། བྱ་བྲལ་བ་ནང་ཟ་ནུབ་འཚོལ་ཡིན་པ་ལ་དེའི་ཐུགས་དགོངས་པ་མ་
མཛད་པར། སྟེང་པ་སྟོབས་ཅན་གྱི་དཔོན་པོ་བློ་སྟོབས་ཅན་ལྟ་བུའི་ཐུགས་སྟོབས་
མཛད་ནས། དལ་བུས་ཞལ་ལྟ་གནང་གིན་བསྒྲུབ། མི་སྟེ་སོགས་ཀྱི་ལས་བྱེད་ནི་
མེད༑ དགེ་འདུན་གང་ཡོད། ལས་བགོས་བྱས་ནས། འགའ་ཞིག་གིས། གནས་
རྙིང་ནས་ཤིང་ཆ་ཚན་ཆེ་ཞིང་། ལམ་གྱི་མི་རང་དགའ་བ་དག་མིག་འཇིགས་པ་
ཉོས་སྟེ། ཉང་ཆུ་དང་གཙང་ཆུའི་གཞུང་ལ་རྫིང་བུ་བྱས་ནས་དྲངས། ཚན་ཅིག་
-134-



མཁན་པོ་རིན་པོ་ཆེ་སེང་གེ་རྒྱལ་མཚན་གྱི་རྣམ་ཐར།
གིས༑：འཁར་ལན་ [མཁར་ལས]ལ་འབད་པ་དྲག་པོ་ཕུལ་དུ་བྱུང་བ་མཛད་
པས༑ ལོ་ཆེན་གྱི་ཐུགས་རྗེ་དང་། བདག་ཉིད་ཆེན་པོ་འདིའི་ཐུགས་སྟོབས་དང་། །
དགེ་འདུན་རྣམ་གྱི་ལྷ་བསམ་རྣམ་པར་དཀར་བ་ནམས་ཀྱི་ལྷན་ཅིག་བྱེད་རྐྱེན་
བསྟན་བསྲུང་དང་དཀར་ཕྱོགས་ཀྱི་ལྷས་བྱས་པའི་དབང་གིས་ལོ་དེ་ཉིད་ལ་ཐོག་
འབུབས་མཐའ་དག་གྲུབ་ཅིང་། ཆུའི་རྦ་ཀློང་དང་ཟམ་པ་ལ་རྫིངས་་འཐོགས་པ་
ལ་སོགས་པའི་ཉེན་ཅན་འགའ་རེ་བྱུང་ནའང་། རྗེ་ཉིད་ཀྱིས་སྐབས་དང་སྐབས་སུ་
སྐུ་འཚམས་བཅས་པའི་ཐུགས་དམ་ལེགས་པར་མཛད་པས། གནོད་པ་མ་བྱུང་།
ཁྱད་པར་རྫིངས་པ་རྣམས་སླེབ་དུ་ཉེ་བའི་དུས་གཅིག གཞིར་བཞུགས་ཐམས་
ཅད་ཐུགས་ཐེ་ཚོམ་དུ་གྱུར། ཆུ་དེ་ལ་སྐྱོན་འགའ་རེ་ཡོང་：ལ་ [ལས]ཆེ་སྙམ་
ནས། དྲུང་དུ་ཞུས་པས། རྫིང་པ་རྣམས་ལ་ཉེན་ཆེ་ཟེར་བ་མང་དུ་ཡོང་ནའང་སྐྱོན་
པ་ མི་ ཡོང་། དེ་བས། གཞིའི་：འཁར་ ལན་ [མཁར་ ལས]པ་རྣམས་ གཟབ་
དགོས་པར་འདུག་གོ་གསུངས་པ་ལ། ཐམས་ཅད་ ཀྱི་གཟབས་ནས། ཆུ་སྐྱེད་
གསར་བུ་གཅིག་སྦ་བ་འགགས་ནས་ཤིང། །ཅིག་གི་རྐང་པ་ཆག་པ་ལ་སོགས་པ་
བྱུང་༑ དེ་ལྟ་བུའི་སྐབས་ཞིག་ཏུ། ཤིང་བཟོ་བ་དཔོན་སློབ་གཉིས་ཀྱིས། །ཤིང་
བསྒྲིགས་བྱེད་དུས། ཁང་པར་རང་ཤིན་ཏུ་ཆེ། འདི་གཞན་ཅིག་གི་ཡིན་ན། རང་
རེ་གཉིས་ཀྱིས་ཀྱང་བཟའ་ཆེན་པོ་ཟ་བར་འདུག་ཏེ། ཞེས་སྨྲས་པའི་དགོངས་མོ།
གཟིགས་རྟོག་ལ་ཕེབས་ནས། སྐོར་གཅིག་གཟིགས་ཏེ། དཔོན་མོ་ཆེ་མད་པར་
འདུག རྒྱ་ཡང་ཆེན་པོ་ཀ་འདུག་གསུངས་པ་ན། ཤིང་བཟོ་བ་བྲེད་རྔ་སུ་གྱུར།
མི་ཕྱེད་པའི་དད་པ་ཐོབ། ཟས་ཤར་མ་ཙམ་མ་རྟོགས་སྐོམ་ཡང་ཆུ་ལ་བྱས་ཀིན་
དད་པ་་འབའ་ཞིག་གིས་ཀུན་ནས་བླངས་ཏེ་བཞེངས། བཟོ་བོ་འདི། རྩེ་གདོང་བླ་
-135-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
བྲང་གི་བླ་བཟོ་བ་དཔོན་རྒྱ་ཕུག་ཅེས་བྱ་བ་དད་པ་ཤིན་ཏུ་ཆེ་ཞིང་། འདི་པའི་
ཕྱོགས་སུ་ཡང་བྱས་པ་གྲངས་མང་། ཕྱིས། ངེད་ཀྱི་རྩར་རབ་བྱུང་བསྙེན་རྫོགས་
བྱས་དགེ་སྦྱོང་ཤེར་རྒྱམ་དུ་བཏགས། རྒས་རྒས་ཀྱི་བར་དུ་བྱ་བ་ལས་ཀྱི་འཁོར་
ལོའི་མཐིལ་བླངས་པ་གཅིག་་ཡིན་ནོ། །བླ་མ་དམ་པ་འདི་ནི་སྤྱིར་ནམ་མཁའ་
མཛོད་ལ་མངའ་བརྙེས་ཀྱང་། གཞན་ལ་གོ་དཀོན་པའི་ཆེད་དུ། སྦྱིན་ཤུགས་ཆེན་
པོའི་ཚུལ་མི་སྟོན། །རང་རེ་སྦྱིན་ཤུགས་ཆུང་བ་ཞེས་ཡང་ཡང་དུ་གསུང་། ལན་
ཅིག ལུག་མགོར་བྱེད་ཚལ་ཅིག་ཞུས་པ། སྐུ་མདུན་ན་དགེ་བའི་བཤེས་གཉེན་
འདྲ་ཡོད་པ་དང་། གསུང་གླེང་ཅུང་ཟད་ལ་ཡེངས་ནས་རེ་དགའ་བཞེས་ཚར་བ་
དང་༑ ཨ་ཀ་ཁ་ཏུ་རི་བཟོ་བོ་ལ་སྟེར་དགོས་པ་ཡོད་པ་ལ་དེ་ཟོས་ཚར་བྱུང་གསུང་།
བཤོས་ལྤགས་ད་ར་ལ་མཛད་ཅིང་དཀའ་བ་སྤྱད་ནས། དུས་མཆོད་སྟོབས་ཅན་
འཛིན་པ་དང་འཁར་ ：ལེན་ [མཁར་ལས] མཐའ་མེད་པ་རྣམས་མཛད་པས་
ཐུགས་སྟོབས་ཆེ་བས་མཆོག་ཏུ་གངས་ཅན་པ་ཀུན་གྱིས་འཛིན་ཅིང་བསྟོད་པ་
འདོན་ནོ། །དེ་ནས། ལུག་ལོའི་དབྱར་སྤང་བད་མ་གྲུབ་པས་སྔོན་དུ་ཞལ་ལ་
ལེགས་པར་བྱས་ཏེ། དྲི་གཙང་ཁང་ཁྱམས་མཐའ་དང་བཅས་པ་དང་། མཐོང་
གཡབས་བཅས་ངོས་རྣམས་ལ། མཚོན་སྣ་བརྒྱ་རྩ་བརྒྱད་ཀྱིས་རྣམ་པར་བཀྲ་
བའི། བླ་མའི་སྐུ་འདྲ་དང་༑ དེ་བཞིན་གཤེགས་པ་རྣམས་ཀྱིས་ཞིང་གི་བཀོད་པ་
མདོ་ནས་འབྱུང་བ་དུ་མ་དང་། འཇམ་དཔལ་རྩ་རྒྱུད་ནས་འབྱུང་བའི་བྲིས་སྐུ་ཆེ་
ཆུང་དང་། གཞན་ཡང་། སངས་རྒྱས་བྱང་སེམས་ལྷ་དང་ལྷ་མོ་ཁྲོ་བོ་དང་ཆོས་སྐྱོང་
རྒྱལ་ཆེན་ལ་སོགས་རྣམས་ལ་བྱ་སྤྱོད་ཀྱི་ལྷ་འབུམ་དང་ཡོ་གའི་ལྷ་འབུམ་ཆེན་མོ་
ནས་འབྱུང་བའི་ལྷ་ཚོགས་མཐའ་ཡས་པས་བསྐོར་བ་རྣམས་ལེགས་པར་བཞེངས།
-136-



མཁན་པོ་རིན་པོ་ཆེ་སེང་གེ་རྒྱལ་མཚན་གྱི་རྣམ་ཐར།
ལྷ་བཟོ་བ་ཚན་ཆེ་བ་དང་། ལས་བྱེད་པ་མང་པོ་དབྱར་རིལ་པོ་བཏེད་ནས་རྩོལ་བ་
ཆེར་མཛད་པས། རི་མོ་ཐམས་ཅད་ལེགས་པར་གྲུབ། སྟོན་ཧོར་ཟླ་བཅུ་པའི་དུས་
སྟོན་ཆེན་མོའི་སྟེང་དུ། ཀུན་མཁྱེན་ཆེན་པོ་དང་། མཁན་ཆེན་བསོད་རིན་པ་དང་།
དཀའ་བཞི་བ་རིན་ཆེན་རྒྱ་མཚན་དཔལ་དང་། རྒྱ་སྟོན་ཤཱཀྱའི་མཚན་ཅན་ལ་
སོགས་པ་དགེ་བའི་བཤེས་གཉེན་བཟང་རགས་མཐའ་ཡས་པ་སྤྱན་དྲངས། དགེ་
འདུན་བདུན་བརྒྱ་ཙམ་གྱིས་ཞག་མང་པོ་མདོ་སྔགས་ནས་འབྱུང་བའི་ཆོ་ག་རྒྱས་
པར་མཛད། རྒྱུད་སྡེ་གོང་འོག་རྣམས་ནས་འབྱུང་བའི་རབ་དུ་གནས་པའི་ཆོ་ག་
རྒྱས་པར་མཛད༑ དྲི་གཙང་ཁང་གི་དབུས་སུ། ནང་བསྟན་ཆེན་མོ་བཞུགས་སུ་
གསོལ༑ དགེ་འདུན་སེར་ཆགས་དང་སྐྱེ་བོ་མི་མང་པོ་རྣམས་ཀྱང་དགའ་སྟོན་
གྱིས་ཚིམ་པར་མཛད། ཞིང་ཁམས་སོ་སོའི་སྦྱིན་བདག རྩེ་གདོང་བླ་བྲང་ནང་
སོས་ཐོག་དྲངས་པས་གཙང་ཕྱོགས་པ་རྣམས་ཀྱིས་གཡས་གྲལ་བཟུང་རིན་དཔུང་
ནང་ སོས་ཐོག་དྲངས། གཞིས་ ཁ་བ་ལ་ གཏོགས་པ་རྣམས་ ཀྱིས་ གཡོན་ གྲལ་
བཟུང་༑ རབ་གནས་ཀྱི་སྦྱིན་བདག་གི་མཐིལ་ཆེན་པོ། ཐོབ་རྒྱལ་བས་མཛད་དོ།།
དེ་ནས་དེ་ཀའི་དགུན་སྟོད་ནས་སྤང་བ་དང་བཅས་པ་དང་། རུང་བའི་ཁང་པ་ཀ་བ་
བཅུ་གཉིས་ཙམ་གྱི་ས་དང་བཅས་པ་རྣམས་ལྷན་ཅིག་ཏུ་བསྒྲུབས། དེ་དག་དུ་
དགོས་པའི་ཐབ་ཟངས་ཆེ་ཆུང་། ཁྲོ་ཆེ་ཆུང་ཟངས་ཤུ་འགའ་རེ་ལ་སོགས་པ་དང་།
དགེ་འདུན་གྱི་གནས་མལ་འབོལ་ཡུག་སུམ་བཅུ་ཙམ་དང་སྣུམ་ཡུག་རབ་ཏུ་མང་
པོ་ དང་༑ རོལ་ཆ་དུང་བཟང་པོ་དང་རྔ་དང་ རག་དུང་དང་། འཕྱར་དར་དང་།
མཆོད་ཆ་དང༌། གསུང་རབ་ཤེར་ཕྱོགས་དང་མདོ་མང་དང་དཀོན་བརྩེགས་ལ་
སོགས་པ་གཞན་དང་གཞན་ནས་སོགས་པ་ལ་སོགས་པ་ཡང། རྗེ་འདི་ཉིད་ཀྱིས་
-137-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
མཛད་དེ། བྱ་བྲལ་བའི་དགོན་པ་གསར་བུ་ལ་དགོས་ཆ་མཐའ་དག་གསར་དུ་
བསྒྲུབས་པ་ཁོ་ན་ཡིན་ནོ། །དེ་དག་ནི་བྱ་བ་ལས་ཀྱི་འཁོར་ལོ་ལ་བརྩམས་ཏེ་བྱ་
བ་མཛད་ཚུལ་བརྗོད་པ་ཡིན་གྱི། གཙོ་བོར་ནི། བླ་མ་འདི་རང་ཉིད་ཆོས་ཚུགས་
ལ་རྩལ་དུ་འདོན་པ་དང་། དགེ་འདུན་གྱི་ཆོས་ཁྲིམས་བསླབ་ཚུགས་ཀྱང་འདིའི་
རིང་ཁོ་ན་དམ་ཞིང་ཚོགས་ཀྱི་ཀུན་སྤྱོད་སྒྲིག་པ་ཡང་སྤྱན་ཅུང་ཟད་གཟིགས་པ་
ཙམ་གྱིས་ཆོག་པར་བྱེད་པས། ཤིན་དུ་འགྲིག་པ་ཁོ་ན་འབྱུང་བ་དང༌། སྒྲུབ་པ་
ཉམས་ལེན་གྱི་འཁོར་ལོ་ལ་བྱ་བ་ཡང་ཕུལ་དུ་བྱུང་བ་མཛད་ཅིང་། རང་ཉིད་ཀྱི་
སློབ་དཔོན་གསང་ཕུ་བ་བྱང་སེམས་ཛྙཱ་ན་ཤི་དང་སྔ་མོ་ནས་དཔོན་སློབ་བཀའ་
འགྲོས་མཛད་དེ༑ དབུས་སུ་གདན་འདྲེན་ལ་བྱོན། མངོན་ཚན་ཆེས་ན། དབུས་
ཀྱི་བུ་སློབ་སྒོ་མོ་རིན་པོ་ཆེ་དཔལ་བཟང་པ་ལ་སོགས་པས་འགོག་པར་ཡོད་
འདུག་པས། རི་བོ་དགེ་ལྡན་དུ། ཤར་ཙོང་ཁ་པ་ཆེན་པོ་ལ་ལམ་རིམ་ལ་སོགས་པ་
གསན་པ་ཁོ་ན་ལ་བྱིན་པའི་ལུགས་སུ་མཛད་ནས་གསང་ཐབས་སུ་གདན་དྲངས་
ཏེ་ཕེབས་པ་ན། རིན་པོ་ཆེ་དཔལ་བཟང་པས། བླ་མ་རྐུས་པས་དམ་པ་མ་ཡིན་
པར་ཐལ་ཟེར་བའི་འཕྲིན་ཡིག་བྱུང་བ་རྒལ་རྟགས་་སོགས་ཀྱང་ཡོད། དེ་ལྟར།
བྱང་ཆུབ་སེམས་དཔའ་དེ་ཉིད་ཆོས་རྗེ་ལོ་ཆེན་མི་གཤེགས་ཙམ་ནས་གདན་དྲངས་
ཏེ་ལོ་བདུན་བརྒྱད་ཀྱི་བར་དུ་ཆོས་གསུང་དུ་འཇུག་པ་དང་། ཆོས་རྗེ་གནས་སྙིང་
དཀའ་བཅུ་པ་དགོན་པ་འདིར་ཆེད་དུ་ཆོས་གསན། བླ་མར་ཁུར་གུས་པར་མཛད་
པས༑ ཁོ་རང་གིས་ཀྱང་ཆོས་གསན། འདིར་བཞུགས་ནས་ཚོགས་པ་ལ་ཆོས་མང་
དུ་གསུངས། ཆོས་རྗེ་མཁྱེན་རབས་པ་ཡང་ནན་གྱིས་སྐོར་ནས་ཆོས་གསུངས་དུ་
འཇུག་པ་དང་། གཞན་ཡང་འདི་པ་རང་གི་་དགེ་བའི་བཤེས་གཉེན་ཆེན་པོ་རྣམས་
-138-



མཁན་པོ་རིན་པོ་ཆེ་སེང་གེ་རྒྱལ་མཚན་གྱི་རྣམ་ཐར།
ལ་རེ་རེ་ནས་གྲངས་སྤྱོད་པ་དང་་དངོས་ལྐོག་དུ་གནང་སྦྱིན་མཛད་པ་སོགས་ཀྱིས་
བསྐྱངས་ཏེ་འཆད་ཉན་ལ་འབད་པ་ཆེར་མཛད་པས། ཀློག་པ་ཐོས་བསམ་གྱི་
འཁོར་ལོ་ལ་ཡང་བྱ་བ་ཤིན་ཏུ་ཕུལ་དུ་བྱུང་བ་མཛད་དོ། །
གསུམ་པ། མཐར་ ཡང་ནང་ གི་རྣལ་ འབྱོར་ གཙོ་བོར་ མཛད་ཚུལ་ནི།
འཁོར་ལོ་གསུམ་གྱི་བྱ་བས་རྒྱལ་བའི་བསྟན། །ཆེས་ཆེར་རྒྱས་པར་མཛད་ནས་
ཆོས་ཀྱི་སྲིད། །རྒྱལ་སྲས་མཆོག་ལ་གཏད་དེ་རིམ་གཉིས་ཀྱི། །ཏིང་འཛིན་བདུད་
རྩིས་བཞེས་པ་དེ་ལ་འདུད། །ཅེས་པ་སྟེ། དེ་ལྟར་ཆོས་ཀྱི་རྒྱལ་སྲིད་མཐའ་ཡས་
པ་རྣམས་གོང་འཕེལ་གྱི་སྒོ་ནས་ལོ་ཉི་ཤུའི་བར་སྟེ། ཁྱད་པར། ལོ་ཆེན་གཤེགས་
ནས་ལོ་དགུའི་བར་དཀའ་བ་རྒྱ་ཕྲག་དུ་མའི་འབད་པ་ལྷུར་བླངས་ཏེ་ལེགས་པར་
སྦྱངས་ནས། ས་མོ་ཕག་གི་་དཔྱིད་སོས། དཔལ་ལྡན་བླ་མ་དམ་པ་ཆོས་རྗེ་སེམས་
དཔའ་ཆེན་པོ་ནམ་མཁའ་འོད་ཟེར་བའི་ཞལ་མངའ་ནས་ལ་ཆོས་ཀྱི་རྒྱལ་སྲིད་
གཏད་པར་བཞེད་དེ། དེ་ཡང་བླ་མ་འདིས་གདན་སའི་མཚན་མ་བཏགས་ཀྱང་
དགེ་འདུན་སྤྱི་ལ་ཆོས་རྒྱུན་དུ་གསུང་པ་དང་། དུས་མཆོད་ཀྱི་རྒྱུ་བ་འཛུགས་པར་
དང༌༑ ལྷ་ཁང་དང་མཆོད་རྟེན་བཞེངས་པའི་ཡོ་བྱད་་འཚོ་བ་ལ་རུ་ཁྲོད་དུ་འབྱོན་
པས་དང་ཐ་ན་ཚོགས་ཀྱི་ཀུན་སྤྱོད་དང་སྤྱི་སྤྱོད་སྒྲིག་པ་སོགས་ཀྱི་ཐུགས་ཁུར་ཤིན་
དུ་ཆེ་བར་བཞེས་ཀྱི་ཡོད་དེ་འདྲའོ་བྱ་གཅིག་བཤོར་ན་ནི་མ་བཞུགས་པའི་རྐྱེན་
བྱེད་ཡང་སྲིད། འདིར་ལ་མི་འཆོལ་དུ་གཞན་སུས་ཀྱང་མི་ཡོང། ཐབས་ཇི་ལྟར་
དྲག་གམ་སྙམ་དུ་དགོངས་པ་ལས། དེ་དུས། ཤར་ཙོང་ཁ་བ་བཞུགས་པས། དེ་
ནས་བཀའ་ཤོག་ནན་ཅན་གཅིག་སྤྱན་དྲངས་ན་ལེགས་སམ་་བློ་བུར་དུ་སུས་ཀྱང་
མ་རིག་ཅིང་མ་དགོས་པ་ལེགས་སྙམ་དུ་དཀོན་མཆོག་ལ་གསོལ་བ་བཏབ་པས་ཕྱི་
-139-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
མ་ལ་བབས་ཏེ། ཚོགས་ནས་བློ་བུར་དུ་བཞུགས་གདན་ཁྲི་ཁར་འདེགས་པའི་
སླུས་ཐབས་མཛད་དོ། །ཆོས་ཀྱི་སེང་གེའི་ཁྲི་ལ་བཞུགས་སུ་གསོལ་ནས། ལོ་ཆེན་
ཆོས་ཀྱི་རྒྱལ་པོའི་ཆོས་ཀྱི་རྒྱལ་སྲིད་ཐམས་ཅད། རྒྱལ་བ་དེའི་སྲས་ཀྱི་ཐུ་བོ་དམ་
པ༑ རྗེ་འདི་ཉིད་ཀྱིའང་སློབ་མར་གྱུར་པའི་རྒྱལ་སྲས་སེམས་དཔའ་ཆེན་པོ་ལ་
གཏད་ནས། གཟིམས་ཁང་དུ་སྐུ་འཚམས་བུག་སྒོ་ཤིན་དུ་དམ་པར་མཛད་དེ།
ནང་དུ་ཡང་དག་འཇོག་ལ་ལྷག་པར་བཞུགས་ཤིང་། དེའི་ངང་ནས་གནས་བརྟན་
ལྷ་ཁང་དང་མགོན་ཁང་གི་བཞུག་ཚགས་ལ་་སོགས་པ་རྣམས་དང་། དགེ་བའི་
བཤེས་གཉེན་རྣམས་ལ་བཀུར་སྟི་གནང་སྦྱིན། དགེ་འདུན་མཐའ་དག་ལ་ཆོས་
དང་ཟང་ཟིང་གི་སྐྱོང་དར་མཐའ་ཡས་པ་མཛད་དོ། །དེ་ལྟར། རྨད་བྱུང་མཛད་པ་
ཀུན་གྱིས་ཡིད་ཕྲོགས་ནས། །གངས་རིའི་ཁྲོད་ཀྱི་མཁས་པའི་མཁས་པ་དང་།།
ཆེན་པོའི་ཆེན་པོ་ཀུན་གྱིས་གང་གི་ཞབས།། གུས་པས་སྤྱི་བོར་བླངས་པ་དེ་ལ་
འདུད༑ ༑ཅེས་པ་ནི། མཁས་པའི་མཁས་པ་ཆེན་པོ་ཀུན་མཁྱེན་ཆེན་པོས་ཀྱང་།
དཀའ་གདམས་གླེགས་བམ་གྱི་ལུང་གསན་ནོ་ཞེས་ཁུངས་མར་བྱས་པ་གཅིག་ལ་
ཐོས་ཤིང་། ཐམས་ཅད་མཁྱེན་པ་རོང་ཆེན་དང་། །བྱང་ཆུབ་སེམས་དཔའ་གཞོན་
ནུ་ རྒྱལ་མཆོག་ པ་དང༌། སེམས་དཔའ་ཆེན་པོ་བསོད་ནམས་ཤེས་རབ་དང་།
：གནར་ [སྣར]ཐང་པ་མཁན་ཆེན་གྲུབ་པ་ཤེས་རབ་པ་ལ་སོགས་པས་ཀྱང་
གུས་པས་ཆོས་གསན། ཆེན་པོའི་ཆེན་པོ། བདག་པོ་ནམ་མཁའ་ལེགས་པའི་བློ་
གྲོས་རྒྱ་མཚན་དཔལ་བཟང་པོ་བ་དཔོན་སློབ་རྣམས་དང༌། རྟའི་ས་ཏུ་བསོད་
ནམས་དཔལ་བ་དང་། རིན་སྤུངས་ནམ་མཁའ་རྒྱལ་པོ་བ་ཡབ་སྲས་ལ་སོགས་པ་
རྣམས་ཀྱིས་ཀྱང་། རང་གི་ཕྱོགས་སུ་གཏོགས་པས་སྙོམས་པའམ། བླ་མ་དེའི་
-140-



མཁན་པོ་རིན་པོ་ཆེ་སེང་གེ་རྒྱལ་མཚན་གྱི་རྣམ་ཐར།
གདན་ས་པ་ཡིན་པས་སོ་སྙམ་པ་ལྟ་བུའི་ཞེན་པས་མ་ཡིན་པར། ཡོན་ཏན་མཐོང་
པ་དང་ཐོས་པས་ཡིད་ཕྲོགས་པའི་དད་པ་ཁོ་ནས་ཞབས་ཀྱི་པད་མོ་ཅོད་པན་གྱི་ཟེ་
འབྲུས་བླངས་ཏེ། གདམ་ངག་ནོད་པ་དང་བཀའ་ཉན་པ་དང་། གསུང་སྒྲུབ་པ་ལ་
སོགས་པས་མཉེས་པར་བྱས་སོ། །དེའི་དུས་ན་དབུས་གཙང་གི་དཔལ་འབྱོར་
ཆབ་སྲིད་འདྲན་ཟླ་དང་བྲལ་བའི་གོང་མ་གྲགས་པ་རྒྱ་མཚན་གྱིས་ཀྱང་། བདག་
ཉིད་ཆེན་པོ་འདི་དགེ་འདུན་གྱི་སྡེ་དང་བཅས་པ། ཡར་ལུང་སྣེ་སྡོང་དུ་སྤྱན་འདྲེན་
པའི་ཕོ་ཉ་བ་བྱུང་ནའང་། དགོན་པར་ཆོས་ཚུགས་ཉམས་པ་སོགས་བྱུང་དོགས་པ་
དང་༑ གཞན་གྱི་རྙེད་བཀུར་ཐམས་ཅད་ཀྱང་ཆོས་ཀྱི་བར་ཆད་ཁོ་ནར་སྣང་ངོ་
སྙམ་དུ་དགོངས་ནས་མ་བྱོན་ནོ། །མདོར་ན། བླ་མ་དམ་པ་འདིའི་རྣམ་པར་ཐར་
པ་ཐ་མལ་པ་ལ་གནང་བ་རྣམས་ཀྱི་དོན་མདོར་བསྡུས་ན། ལས་འབྲས་ལ་ཡིད་
ཆེས་པའི་དད་པ་ཕུལ་དུ་བྱུང་བས་སྤྱིར་དཀར་ནག་གི་ལས་འབྲས་ཕྲ་ཞིང་ཕྲ་བ་ལ་
ཡང་གཞོན་ནུ་ཉིད་ནས་བླང་དོར་མཛད་པ་་དང་། ཁྱད་པར། བླ་མ་དང་དཀོན་
མཆོག་ལ་ཡིད་ཆེས་པའི་དད་པས་དགེ་བའི་བཤེས་གཉེན་མཉེས་པར་བྱེད་ཚུལ་
གྱི་ཀུན་སྤྱོད་འདི་ལས་ལྷག་པའི་དགེ་བཤེས་མེད་པར་གྲགས་ཏེ། ཆེན་པོས་ལོ་
ཆེན༑ མི་གཞན་ལ་ཐུགས་བས་འཁྲུངས་པ་ན་ཡང་། རྗེ་འདི་བོས་ནས་ཚོགས་གྱི་
དབུས་སུ་བཀའ་སྐྱོན་རི་ཉིལ་བ་ཙམ་གནང་ཡང་། གནོང་མེད་པ་ལ་དག་ཚངས་
ཙམ་ཡང་ཞུ་མི་ནུས་པར་ཐུགས་མད་ལགས་ཞེས་པའི་ཞལ་ཐོན་དང་། ཕྱག་ཐལ་
མོ་སྦྱར་བ་འབའ་ཞིག་གི་ངག་བཀའ་སྐྱོན་གསན་ཅིང་། ལྐོག་དུ་བདེན་ཡུས་ཀྱི་
གསུངས་འབྱོན་པ་ཙམ་ཡང་སུས་ཀྱང་མ་མཐོང་ཞེས་ཀུན་ལ་གྲགས་ཏེ། རྣམ་པར་
འདི་གཅིག་པུ་ཡང་སྐྱེ་བ་ལྔ་རྒྱར་སྒྲུབས་ཀྱང་མི་འགྲུབ་བོ། །སྲིད་པ་མཐའ་དག་
-141-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
མེ་འོབས་ལྟར་གཟིགས་པའི་ངེས་འབྱུང་གི་བསམ་པས་ཀུན་ནས་སླངས་ཏེ། སོ་
་སོ་ཐར་པའི་ཉམས་ལེན་ཆེས་ཕུལ་དུ་ཕྱིན་པར་མཛད་པས་སྐྱེས་བུ་འབྲིང་གི་ལམ་
ཐམས་ཅད་ཡོངས་སུ་རྫོགས་ལ། བླ་ན་མེད་པའི་བྱང་ཆུབ་ཀྱི་སེམས་ཀྱིས་ཀུན་
ནས་སླངས་ཏེ། རང་ཉིད་ཀྱི་ཞབ་ཟས་མཐད་ལྡན་ཙམ་ཡང་མི་བཞེས་པར་བླ་མ་
དང་རྟེན་གསུམ་དང་དགེ་འདུན་གྱི་ཕྱོགས་་སུ་བཏོང་བའི་ཟང་ཟིང་གི་སྦྱིན་པ་
དང་༑ སྐུ་ཚེ་ཧྲིལ་པོར་རང་གིས་ཆོས་ནར་མར་གསུང་པའི་སྟེང་དུ་གཞན་ཆོས་སུ་
འཇུག་པ་ལ་སྒོ་དུ་མ་ནས་འབད་པའི་ཆོས་ཀྱི་སྦྱིན་པ་དང་། གཞན་བཙོན་ར་ནས་
ལན་གྲངས་དུ་མར་རྗེ་བཙུན་སྒྲོལ་མ་ལ་གསོལ་བ་བཏབ་ཏེ་འདོན་པ་ལ་སོགས་
པའི་མི་འཇིགས་པའི་སྦྱིན་པ་དང་། སྡོམ་པ་གསུམ་ཀ་ལ་ཉེས་ལྟུང་དང་ཞག་དུ་མི་
འགྲོགས་པའི་ཚུལ་ཁྲིམས་དང་། ལན་གཅིག དཔོན་པོ་ཕག་མོད་ཀྱི་དགེ་བ་
ལ་བྱོན། ཤངས་ ཨ་ཡུ་ནས། ལ་ལ་གནོད་པ་བྱུང་དོགས་འདུག མདའ་ལ་
འགྲོ་གསུངས་པ་ལ། ཕྱགས་ ཕྱི་བ་དག་གིས་ཤེད་ཁྱེར་བྱས་ལ་ལ་བྱོན་པས།
དཔོན་སློབ་དྲུག་བཅུ་ཙམ་ལ། བྱག་པ་བཅུ་བགྲངས་གཅིག་ལས་མ་བྱུང་འདུག་
ནའང་། ད་ཀི་མི་འགྲོ་བྱས་ཙ་ན་ཁྱེད་རྣམས་མི་ཉན་པར་འདུག་ད་བྱག་པ་དང་
རང་གང་བྱེད་མ་གཏོགས་ཁ་ལག་འགུལ་བ་བྱུང་ན་ང་དང་མི་འཆམ་གསུང་ནས།
རང་དགར་བྱག་པ་དགའ་རུ་བཅུག་པ་ལྟ་བུའི་བཟོད་པ་དང༌། སྔར་བཤད་པའི་
གསན་སྦྱོང་གི་སྐབས་ ལྟ་བུའི་བརྩོན་འགྲུས་དང་། མངོན་ཤེས་ཐོགས་མེད་དུ་
མཁྱེན་པའི་བསམ་གཏན་དང་། གཞུང་ལུགས་མདོ་སྔགས་ཡེ་མང་མཁྱེན་པའི་
ཚུལ་མི་སྟོན་ཀྱང་། གང་མཁྱེན་གཞུང་ཕྲ་མོ་ཡན་ཆད་བགྲེས་ཁར་ཡང་ཐུགས་ལ་
བཞུགས་ཤིང་། གཞན་སྟོན་བཟང་སུ་བྱེད་པ་གསར་སྐྱེས་རྣམས་ལ་ཡང་། །ད་
-142-



མཁན་པོ་རིན་པོ་ཆེ་སེང་གེ་རྒྱལ་མཚན་གྱི་རྣམ་ཐར།
དུང་འདི་ལྟ་བུ་དགོས། མི་ཤེས་འདུག་པས་ང་རྒྱལ་བྱེད་རིན་མ་ཆོག་གོ་ཞེས་
གསུངས་ཤིང་། ལྟ་བ་རྣམས་པར་དག་པ་ལ་གཙོ་བོར་མཛད་པའི་ཤེས་རབ་སྟེ།
ཕར་ཕྱིན་དྲུག་ཡོངས་སུ་རྫོགས་ནས་བསྡུ་དངོས་བཞིས་བསྟན་པ་དང་སེམས་ཅན་
གྱི་དོན་མི་དལ་བར་མཛད་པ་ནི་ཀུན་གྱིས་མངོན་སུམ་དུ་གྲུབ་པ་ཡིན་པས་སྒྲོ་
འདོགས་དང་བཀུར་འདེབས་ཅི་ཞིག་་འཚལ། དེ་ལྟར་བསྟོད་པའི་དགེ་བ་བསྔོ་
ཞིང་གསོལ་བ་གདབ་པ་ནི། བདག་ནི་གུས་པས་ཁྱོད་ལ་གསོལ་འདེབས་ཀྱིས།།
དེང་ནས་བྱང་ཆུབ་སྙིང་པོར་བདུད་ཀྱི་སྡེ། །ཇི་སྲིད་མ་བཅོམ་དེ་སྲིད་མགོན་ཁྱོད་
ཀྱི༑ ༑བརྩེ་ བའི་ ཐུགས་ ཀྱིས་རྟག་ པ་ བསྐྱང་དུ་ གསོལ། །བཤེས་ གཉེན་ ཚུལ་
བཞིན་རྟེན་པ་ཐར་ལམ་ གྱི། །རྩ་བར་རྟོགས་པའིངེས་པ་རྙེད་གྱུར་ནས། །ཚེ་
རབས་ཀུན་དུ་བཤེས་གཉེན་གུས་རྟེན་པའི། །ལམ་ལ་བསྟེན་པས་ཁྱོད་མཉེས་
བགྱིད་པར་ཤོག །འདི་ཡང་། བླ་མ་ཉིད་ཀྱི་རྣམ་ཐར་ཐམས་ཅད་གཙོ་བོའི་རྗེས་
སུ་འཇུག་པར་སྨོན་པའི་སྨོན་ལམ་ཏེ། དེས་མཚོན་པའི་རྣམ་ཐར་ཐམས་ཅད་རྒྱུད་
ལ་སྐྱེ་བར་གྱུར་ཅིག །གཞན་ཡང་། འདིར་འབད་དགེ་བ་ཟླ་བ་ལྟར་དཀར་དེས།
ཚེ་རབས་ཀུན་དུ་བླ་མ་མཆོག་དེ་ཡི། །སྐུ་ཡི་སྣང་བ་རྟག་ཏུ་མཐོང་བ་དང༌།།
གསུང་གི་སྣང་བས་བླང་དོར་སྟོན་གྱུར་ཅིག །དེ་ལས་མགོན་དེའི་བཞེད་པ་ཇི་
བཞིན་དུ། །སྒོ་གསུམ་བསྟན་དང་བླ་མ་དཀོན་མཆོག་གི །ཕྱོགས་སུ་བཏང་ནས་
མཁའ་ཁྱབ་སེམས་ཅན་འདི། །ཕན་བདེའི་དཔལ་ལ་མྱུར་དུ་འགོད་ནུས་ཤོག །
ཅེས་དཔལ་ལྡན་བླ་མ་དམ་པ་ཆོས་ཀྱི་རྗེ་དོན་གྱི་སླད་དུ་མཚན་ནས་སྨོས་
ཏེ༑ འབྲོམ་སྟོན་སེང་གེ་རྒྱ་མཚན་དཔལ་བཟང་པོའི་རྣམ་པར་ཐར་པ་དད་པའི་ཉི་
མ་ཞེས་བྱ་བ་འདི། དགེ་སློང་ལོ་ཙཱ་བ་ཤེས་རབ་རིན་ཆེན་རྒྱ་མཚན་དཔལ་བཟང་
-143-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
པོས༑ དཔལ་སེན་ཞེས་བྱ་བ་ཆུ་མོ་བྱ་ལོའི་ཐ་སྐར་གྱི་ཉེ་ཤུ་གཅིག་ལ། །དགེ་
འཕེལ་ཆོས་འཁོར་སྒང་དུ་སྦྱར་བ། དགེ་བར་གྱུར་ཅིག བླ་མའི་དཀའ་བཞིན་བླ་
མའི་རྣམ་ཐར་འདིའི། །ཡི་གེ་པ་ནི་ཡིག་མཁན་་དཔལ་འབྱོར་གྱིས། ལྷག་བསམ་
དག་པས་ལྷག་ཆད་མེད་པར་བྲིས། དགེ་བ་གང་དེས་དགེ་ལེགས་འཕེལ་བར་
ཤོག ༑མཾ་གྷ་བྷ་བ་ཏུ་ཤུ་བྷཾ། །
-144-



༄༅། །མང་དག་པར་རྫོགས་པའི་སངས་རྒྱས་ཀྱི་གསང་བ་
བསམ་གྱིས་མི་ཁྱབ་པ་ལ་བསྟོད་པ་བཞུགས་སོ། །
ན་མོ་ཛ་ཡ་མ་ཧཱ་མ་ན་ཡེ། མཁའ་ཁྱབ་སྣང་ལྡན་གཟུགས་ཀྱིས་དབེན་པའི་
སྐུ༑ ༑མཐའ་མེད་དབྱངས་སྒྲོག་བརྗོད་ དང་ བྲལ་ བའི་ གསུང། །མ་ ལུས་ ཆོས་
གཟིགས་བསམ་རྟོགས་སྤངས་པའི་ཐུགས། །རྣམ་འདྲེན་གསང་བ་བསམ་མི་ཁྱབ་
དེར་འདུད། །འདི་ན་རྨོངས་པའི་བྲན་གྱུར་སྐྱེ་བོ་འགས། །རང་ལ་མངོན་གྱུར་ལུང་
རིགས་ཕྲ་མོ་ཡིས། ཁྱོད་ཀྱི་སྐུ་གསུང་ཐུགས་ཀྱི་མཐའ་འཇལ་བ། །འདི་དག་ཁྲོན་
པའི་རུས་སྦལ་ཁོ་ནར་ཟད། །དེ་ཕྱིར་རྒྱལ་སྲས་ཞི་བའི་བློ་གྲོས་ཀྱིས། ཁྱོད་ཀྱི་སྐུ་
གསུང་ཐུགས་ཀྱི་གསང་བ་རྣམས། །དྲིས་ཏེ་གསང་བའི་བདག་པོས་སྨྲས་པའི་
ལན༑ ༑ཇི་བཞིན་བདག་ཀྱང་ཁྱོད་ལ་བསྔགས་པར་འདོད། ཁྱོད་སྐུའི་སྣང་བ་
ཚད་མེད་དེ། །འགའ་ ཡིས་ བཞུགས་མཐོང་དེ་ཉིད་ཚེ། །ལ་ལས་བཞེངས་དང་
རྣལ་བར་མཐོང་། །གཞུད་པ་སོགས་སུའང་རྟོག་ཕྱིར་རོ། །དེ་བཞིན་གསེར་སྦྱངས་
བཙོ་མའི་མདོག །འགའ་ལ་མཐོན་ཀ་མར་གད་དང་། །ལེབ་རྒན་ཆུ་ཤེལ་པད་
རག་ཡང་། །གནས་སྐབས་འཁྲུལ་རྒྱུ་མེད་པར་མཐོང། །ཚངས་དབང་གནོད་སྦྱིན་
གདེངས་ཅན་ དང༌། །སྐྱེས་ པ་ བུད་མེད་ ཁྱིའུ་ ་སོགས། །གང་ དང་ གང་ ལ་ གང་
དགའ་བ། །དེ་དང་དེ་ལ་དེ་གཟུགས་སྟོན། །ཀུན་ལ་འཁྲུལ་དང་མ་འཁྲུལ་གྱི།
-145-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
རྣམ་པར་ དབྱེ་བ་མི་འཐད་ན། ཁྱོད་སྐུ་ ཐོགས་བཅས་རྡུལ་གྲུབ་ཏུ། །དོན་ལ་
གནས་འདོད་འཁྲུལ་པར་ཟད། ཁོང་སྟོང་ཁྱོད་ཀྱི་སྐུ་ལ་མེད། །ཤ་རུས་ཁྲག་དང་
ནང་ཁྲོལ་ཅན། ཞལ་ཟས་གསོལ་བར་གང་མཐོང་བ། །དེ་ཡང་རང་རང་སྣང་བ་
ལགས༑ ༑ཞལ་ཟས་ལྷག་མར་སྣང་བ་ཡིས། །འགྲོ་མང་བདེ་ལ་བཀོད་པ་ཙམ།།
གཞན་གྱི་སྒོ་གསུམ་སྤྱོད་པས་མིན། །ཤ་ཁྲག་སྣང་བའང་དེ་བཞིན་ནོ། །དེ་ལྟས་
ཁྱོད་སྐུ་ཕུང་ཁམས་དང་། །སྐྱེ་མཆེད་སོགས་ཀྱིས་མ་ཕྱེ་བར། །གསལ་བ་གསུང་
ན་མིག་དབང་སོགས། །བདེན་ཞེན་གྱིས་སྨྲ་འདི་དག་ནོངས། །ཡུངས་འབྲུ་ཙམ་
གྱི་སྐུ་ཡིས་ཀྱང་། །ནམ་མཁའི་ལྟོས་ཀུན་ཁྱབ་གྱུར་ཅིང་། །དེ་གཉིས་ཆེ་ཆུང་
འགྱུར་མིན་ན། །ཆེ་ཁྱད་ཚད་གཟུང་སུ་ཡིས་བགྱིད། །ཤུགས་འཆང་ཞེས་ བྱས་
གངྒཱ་ཀླུང་། །བྱེ་བ་ཕྲག་བརྒྱའི་ཞིང་རྒལ་ནས། །སྟེང་ཕྱོགས་པད་མོ་ཅན་དུའང།
གཙུག་ཏོར་མ་མཐོང་ནོངས་པར་གྱུར། །ནམ་མཁས་ཇི་སྙེད་ཁྱབ་གྱུར་པ། །སྐུས་
ཀྱང་དེ་སྙེད་ཀུན་ཁྱབ་ན། ཁྱོད་སྐུས་སྟོང་པའི་ཕྱོགས་སྨྲ་བ། །འདི་ནི་རྨོངས་པའི་
མུན་པས་ཁྱབ། །གསེར་གྱི་རི་ལྟར་མཁྲེགས་ཤིང་བརྟན། །ཀ་ཙ་ལིན་ལྟར་མཉེན་
ཞིང་ཡང་། །འདི་ཡང་ཐ་སྙད་ཚུལ་ལུགས་ཀྱིས། །བསམ་པར་ནུས་པ་མ་ལགས་
སོ༑ ༑མདོར་ན་ཁྱོད་ཀྱི་ཚོགས་གཉིས་དང་། །གདུལ་བྱ་རང་རང་སྨོན་ལམ་ལས།།
སྐུའི་བཀོད་པ་གང་སྣང་བའི། །མཐའ་་དེ་ཁྱོད་ཀྱིས་ཀྱང་མི་མཁྱེན། །དེ་དག་ཀུན་
ཀྱང་མི་རྟོགས་ཏེ། །ཇི་ལྟར་མེ་ལོང་དག་པ་ལ། །གཟུགས་ཀྱི་རྣམ་པ་ཀུན་སྣང་
ཡང་༑ ༑རྣམ་པར་མི་རྟག་ཇི་བཞིན་ནོ། ཁྱོད་སྐུ་མཚན་དཔེའི་གཟི་འབར་ཞིང་།།
ལྟ་བས་མི་ངོམས་མཛེས་ལྡན་དུ། །སྨྲ་བ་འདིས་ ཀྱང་ ཁྱོད་སྐུ་ཡི། །གསང་བ་
རྟོགས་སྙམ་མི་བགྱིད་དོ། །སྣང་བས་དབེན་པའི་ཡེ་ཤེས་སྐུ། །གང་ལ་གང་འདུལ་
-146-



ཡང་དག་པ་རྫོགས་པའི་སངས་རྒྱས་ཀྱི་གསང་བ་བསམ་གྱི་མི་ཁྱབ་པ་ལ་བསྟོད་པ།
དེར་ སྣང་བས། །རྣམ་མེད་རྣམ་པ་ཀུན་ལྡན་དུ། །ངེས་དོན་མདོ་རྒྱུད་ཀུན་ཏུ་
གསུངས༑ ཁྱོད་སྐུའི་གསང་བ་ནམ་མཁའི་་དཔེས། །རྒྱལ་ཚབ་དམ་པས་གང་
གསུང་པ། །འདི་ཡང་གཉིས་མེད་གསུང་ཁྱོད་ཀྱི། །བཞེད་པའི་མཆོག་ཏུ་བདག་
གིས་ཁུམས། །ཅི་སླད་ཞེ་ན་ནམ་མཁའ་ནི། །ཀུན་གྱི་རྗེས་སོང་སྤྲོས་རྟོག་མེད།།
ཀུན་གྱི་ཉེར་འཚོ་གཟུགས་ཀུན་བཞུགས། །གཟུགས་ཀུན་དེར་འདུས་ཇི་ལྟ་བ།།
དེ་ ལྟར་ ཁྱོད་ སྐུ་རྟོགས་ པ་ ཡི། །སྤྲོས་ པ་ མེད་ ཅིང་ ཀུན་ རྗེས་ སོ། །ཀུན་ ཕན་
གཟུགས་ཅན་ཀུན་ལ་ཁྱབ། །སེམས་ཅན་སྣང་ཀུན་དེ་འདུས་ལགས། །དེས་ན་ཤ་
ཁྲག་རྡོས་བཅས་དང་། །སྣང་མེད་རྣམ་ཀུན་མཆོག་ལྡན་དང༌། །སྤྲོས་པའི་མཚན་
མས་ དབེན་པ་རྣམས། །དྲང་ངེས་ ཡང་ དག་ངེས་དོན་ ལགས། །སེམས་བསྐྱེད་
བསོད་ནམས་མཁར་མི་ཤོང་། །དེས་ཀྱང་དམ་ཆོས་འཛིན་པ་དང་། །དེ་ཡིས་སྟོང་
ཉིད་ལ་མོས་པའི། །དགེ་ལ་ཆར་མི་ཕོད་པ་ལགས། ཁྱོད་ཀྱིས་འདི་གསུམ་ཀུན་
རྫོགས་ན། །འདི་ འདྲའི་ རྒྱུ་ ལས་ དེ་ ཙམ་ གྱི། །འབྲས་བུ་ འཁྲུངས་ ལ་ཅི་ ཞིག་
མཚར༑ ༑དེས་ན་རྒྱུ་ལ་བདག་ཕྱག་འཚལ། །ཡང་དག་པར་རྫོགས་པའི་སངས་
རྒྱས་ཀྱི། སྐུའི་གསང་བ་བསམ་གྱིས་མི་ཁྱབ་པ་སྟེ་ལེའུ་དང་པོའོ།།
མགོན་ཁྱོད་མངོན་པར་སངས་རྒྱས་ནས། །ཇི་སྲིད་མྱ་ངན་འདས་བར་དུ།།
ཡི་གེ་གཅིག་ཀྱང་མ་གསུངས་ཏེ། །ངག་ རྒྱུ་རྟོག་དཔྱོད་བཟློག་ཕྱིར་རོ། ཁྱོད་
གསུང་ཞལ་ནས་མི་འབྱུང་སྟེ། །བྱེད་པའི་རྩོལ་བ་སྤངས་ཕྱིར་རོ། །དེ་སླད་ནམ་
མཁའི་ཁམས་ལས་བྱུང། །དེ་ཡིས་གདུལ་བྱའི་བསམ་རྫོགས་བྱེད། །བཀའ་ཡི་
ཁྱོད་གསུང་ཞལ་་དང་ནི། །ལ་ལས་གཙུག་ཏོར་མཛོད་སྤུ་སོགས། །གཞན་དང་
-147-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
གཞན་ལས་བྱུང་བར་མཐོང་། ཀུན་ཀྱང་འཁྲུལ་དང་མ་འཁྲུལ་མཚུངས། །དེ་སླད་
ཁྱོད་གསུང་བསྐྲུན་པའི་རྒྱུ། །བསམ་རྟོག་ཡོད་པར་འདོད་པ་དང་། །ཁྱོད་ཞལ་ཁོ་
ནས་འབྱུང་བའི་སྒོར། །སྨྲ་བ་འདི་དག་འཁྲུལ་པར་ཟད། ཁྱོད་གསུང་ངག་དུ་སྣང་
བ་ཡང་། །ཡན་ལག་དྲུག་ཅུའི་དབྱངས་རྣམས་ཀྱིས། །རྣམ་པར་སྤྲས་ཕྱིར་ངག་
གཞན་ཀུན། །ཉི་མ་མེ་ཁྱེར་ཇི་བཞིན་ནོ། །མཉེན་འཇམ་ཡིད་འོང་ཡིད་འཐད་
དག །དྲི་མེད་འོད་གསལ་སྙན་ཅིང་འཇེབས། །མཉན་འོས་མི་ཚུགས་སྙན་དང་
དུལ༑ ༑མི་རྩུབ་མི་བརླང་རབ་ཏུ་དུལ། །རྣར་སྙན་ལུས་སིམ་སེམས་ཚིམ་བྱེད།།
སྙིང་དགའ་བྱེད་དང་དགའ་བདེ་བསྐྱེད། །གདུང་མེད་ཀུན་ཤེས་རྣམ་རིག་བྱ།།
རྣམ་གསལ་དགའ་བྱེད་མངོན་དགའ་ བྱེད། །ཤེས་བྱེད་རིག་བྱེད་རིགས་ དང་
འབྲེལ༑ ༑མི་བཟློས་སེང་ག་གླང་ཆེན་འབྲུག །ཀླུ་དང་དྲི་ཟ་ཀ་ལ་པིང་། །ཚངས་
དང་ཤང་ཤང་ཏེའུ་དང། །ལྷ་དབང་རྣམས་ཀྱི་དབྱངས་ལྟར་གྲགས། །རྔ་སྒྲ་མི་
ཁེངས་མི་དམའ་དང་
། །སྒྲ་ཀུན་རྗེས་སོང་ཟུར་ཆག་མེད་། །མ་ཚང་མེད་དང་མ་
ཞུམ་དང་། །མི་ཞན་རབ་དགའ་ཁྱབ་དང་ཆུབ། །རྒྱུན་ཆགས་འཕེལ་དངསྒྲ་ཀུན་
རྫོགས༑ ༑དབང་པོ་་ཐམས་ཅད་ཚིམ་བྱེད་དང་། །མ་སྨད་མི་འགྱུར་མ་སྟབས་
དང་༑ ༑འཁོར་ཀུན་གྲགས་དང་དུག་གསུམ་སེལ་། །བདུད་རྣམས་འཇོམས་དང་
མཆོག་ལྡན་རྣམས། །ཡན་ལག་དྲུག་ཅུ་རྩ་བཞི་སྟེ། །རྒྱལ་བའི་གསུང་གི་ཡོན་ཏན་
ལགས༑ ༑གསུང་གི་ཕྱོགས་བཅུ་ཀུན་འགེངས་ཤིང་། །སེམས་ཅན་བསམ་ཀུན་
རྫོགས་བྱེད་ཀྱང་། །བསམ་རྟོག་ཅུང་ཟད་མི་མངའ་བ། །ཨེ་མ་ཁྱོད་གསུང་བསམ་
མི་ཁྱབ། །སེམས་ཅན་སྤྱོད་ལ་ཚད་མེད་དེ། །སྤྱོད་པ་བརྒྱད་ཁྲི་བཞི་སྟོང་དུ།།
གསུངས་པའང་བློ་ཞན་རྗེས་བཟུང་ཕྱིར། །ཚད་ལྡན་ལྟ་བུར་བསྟན་པར་ཟད།།
-148-



ཡང་དག་པ་རྫོགས་པའི་སངས་རྒྱས་ཀྱི་གསང་བ་བསམ་གྱི་མི་ཁྱབ་པ་ལ་བསྟོད་པ།
ཚད་མེད་སེམས་ཅན་སྤྱོད་པ་དང་། །མཐུན་པར་དུས་གཅིག་ཁོ་ན་ལ། །དེ་སྙེད་
དམ་ཆོས་སྟོན་མཛད་ཀྱང་། ཁྱོད་གསུང་ཟད་པར་རྔོ་མི་ཐོགས། །རོལ་མོ་མཁན་
གྱི་སིལ་སྙན་སྒྲ། །རྟོག་མེད་རླུང་གིས་སྒྲ་ཀུན་འབྱུང་། །དེ་བཞིན་ཁྱོད་གསུང་
དབྱངས་ཀུན་སྒྲོག །ཁྲག་ཆའི་དཔེས་ཀྱང་མཆོག་ཏུ་བསྔགས། །ནམ་མཁས་ཇི་
སྙེད་ ཁྱབ་གྱུར་པ། ཁྱོད་གསུང་གིས་ ཀྱང་ ཁྱབ་ལགས་ན། ཁྱོད་ ཀྱི་ གསུང་ གི་
མཐའ་འཇལ་བ། །རྨོངས་པས་ཁ་ལོ་བསྒྱུར་བར་ཟད། །མོ་འགལ་བུ་ཡིས་གངྒཱ་
ཀླུང་༑ ༑དགུ་བཅུ་ རྩ་ དགུའི་ཞིང་རྒལ་ནས། །ནུབ་ཕྱོགས་འོད་ཟེར་ཅན་ཞིང་
དུའང་། །གསུང་མཐའ་མ་རྟོགས་ནོངས་པར་འགྱུར། །འགྲོ་ཀུན་ཤཱ་རིའི་བུ་ལྟ་
བུའི། །ཐོགས་མེད་སྤོབས་པ་ཅན་གྱུར་ནས། །དུས་ གཅིག་ཐེ་ཚོམ་དོན་དྲིས་
ནས༑ ༑ལན་གྱིས་གཅིག་ཆར་ཚིམ་པར་མཛད། །འགྲོ་བ་ཀུན་གྱི་སྒྲ་སྐད་ཀྱི། །ཐ་
སྙད་ཐུགས་མཐའ་མེད་ན་ཡང་། །སོ་སོའི་སྐད་ཀྱི་རང་རང་དང་། །མཐུན་པའི་
གསུང་དབྱངས་མཐའ་མེད་པས། །རང་རང་བསམ་པ་ཇི་བཞིན་དུ། །རྟོགས་ནས་
ཕན་བདེའི་དཔལ་འབྱུང་བ། ཁྱོད་གསུང་གསང་བའི་ཟབ་ཁྱད་དེ། །མཁས་རློམ་
སྐྱེ་བོས་འོལ་མི་མཆི། །གསུང་གི་འགྲོ་ལ་ཕན་པ་ཙམ། །སྐུ་ཡིས་ཕན་པར་ག་ལ་
ནུས༑ ༑དེ་སླད་སྐུ་ཡི་སྒྲུབ་བྱེད་ཀུན། །བསྡོམས་ཀྱང་གསུང་གཅིག་འགྲུབ་མ་
ལགས༑ ཁྱོད་ གསུང་ རང་ མཚན་སྒྲ་སྐད་དང་། །ལོངས་སྐུ་རྣམ་པ་ཀུན་ལྡན་
དང་༑ ༑སྤྲོས་པ་ཉེར་ཞིའི་ཆོས་དབྱིངས་རྣམས། །དྲང་ངེས་མཐར་ཐུག་ངེས་དོན་
ལགས༑ ༑ཡང་དག་པར་རྫོགས་པའི་སངས་རྒྱས་ཀྱི། གསུང་གི་གསང་བ་བསམ་
གྱིས་མི་ཁྱབ་པ་སྟེ་ལེའུ་གཉིས་པའོ།། །།
-149-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ཁྱོད་ ཐུགས་ སྤྲོས་ པ་ ཉེར་ ཞི་ བས། །རྟོག་ དཔྱོད་ མཐོ་
དམའ་ ཁྲོ་ཆགས་དང༌། །ཞི་ལྷག་ཡུལ་དང་ཡུལ་ཅན་སོགས། །རྣམ་པ་ཀུན་ཏུ་
གཏན་མ་མཆིས། །དུས་གསུམ་སོགས་ལ་མི་རྟོག་ཅིང་། །འདུས་བྱས་སོགས་ལ་
མི་ གནས་ ལ། །རྟག་ཏུ་མཉམ་པར་བཞག་བཞིན་དུ། །འབད་མེད་ལྷུན་གྲུབ་
འཕྲིན་ལས་འབྱུང་། །ཤེས་བྱ་མཐའ་དག་དུས་གཅིག་གསལ། །སྣང་བའི་མཚན་
མའང་རྟག་ཏུ་སྤངས། །ཐུགས་ རྗེས་འགྲོ་ལ་ནམ་ཡང་གཟིགས། །ཁྱོད་ཐུགས་
གསང་བའི་ཟབ་ཁྱད་ལགས། །དེ་ལྟའི་སྐུ་དང་གསུང་མཆོག་ལ། །རྟེན་ཅིང་རྣམ་
པ་དུ་མ་ཡིས། །དེ་གཉིས་ལས་ཀྱང་ལྷག་པས་ན། ཁྱོད་ཐུགས་གསང་བ་མདོར་
བསྡུས་ཏེ། །རྟེན་གྱི་ཡོན་ཏན་ཕུན་ཚོགས་་དང་། །བརྟེན་པའི་ཡོན་ཏན་ཕན་ཚུན་
དུ༑ ༑འཚམ་པར་བགྱིད་པ་་འཇིག་རྟེན་གྱི། །ཚུལ་ལུགས་ལ་ཡང་ལེགས་པར་
གདའ། །དེ་ ལྟ་ མོད་ ཀྱི་འཇིག་ རྟེན་ གྱི། །ཐ་སྙད་ ཚུལ་ གྱིས་ མགོན་ ཁྱོད་ ཀྱི།།
གསང་བ་ཟབ་མོར་དཔྱོད་པ་ནི། །དཔའ་ཁྱོད་བཞེད་པར་མ་ལགས་ཏེ། །འཇིག་
རྟེན་ཀུན་དང་མི་མཐུན་པས། ཁྱོད་ཀྱི་གཞུང་ལུགས་མཆོག་ཉིད་དུ། ཁྱོད་དང་
ཁྱོད་སྲས་དགེ་རྣམས་ཀྱིས། །ལན་གཅིག་མིན་པར་གསུངས་པས་སོ། །དེ་སླད་
རེས་ འགའ་རྣལ་ བ་ དང་། །འཇིག་རྟེན་སྤྱོད་ལ་འཇུག་ པ་ དང༌། །ཡུལ་གཞན་
འཇལ་བར་སྣང་བ་ཡང་། །དེས་འདུལ་སྐྱེ་བོའི་རང་སྣང་ལགས། །ཐ་མལ་དཀའ་
ཐུབ་ཀྱིས་གདུང་དང་། །སྤྲུལ་སྐུ་མཁའ་ཁྱབ་ཏིང་འཛིན་བཞུགས། །ཡེ་ཤེས་སྐུ་
ཡིས་མཐར་སོན་རྣམས། །སྣང་མཁན་གདུལ་བྱའི་ཁྱད་པར་ཏེ། །དེ་བཞིན་བདུད་
ཀྱི་གཙེས་པ་དང་། །བདུད་མེད་བྱང་ཆུབ་མཉེས་པ་་དང་
། །གདོད་ནས་བདུད་
ལས་རྒྱལ་བ་རྣམས། །མཁས་པ་གོང་ནས་གོང་དུ་མཐར། །དེ་ཕྱིར་མཛད་པ་བཅུ་
-150-



ཡང་དག་པ་རྫོགས་པའི་སངས་རྒྱས་ཀྱི་གསང་བ་བསམ་གྱི་མི་ཁྱབ་པ་ལ་བསྟོད་པ།
གཉིས་ཀུན། །གདུལ་བྱ་འདུལ་ཕྱིར་དེ་དང་དེར། །སྣང་ཚུལ་བསྟན་པར་གསུངས་
པ་རྣམས། །མཁས་པའི་ཡིད་ལ་ཅིས་མི་འབབ། ཁྱོད་ཀྱི་ཡོན་ཏན་ཇི་སྙེད་ཀུན།
ཁྱོད་ཐུགས་ཁོ་ནས་བསྐྲུན་པ་སྟེ། ཁྱོད་ཀྱི་དགེ་ལེགས་ཇི་སྙེད་པའང། །ཡུལ་གྱི་
གནས་ལུགས་ གཟིགས་པས་ སོ། །དེ་སླད་ཁྱོད་གསུང་ཆོས་ཕུང་ཀུན། །གནས་
སྐབས་གདུལ་བྱའི་ངོར་བྱས་ཀྱང་། །མཐར་ཐུག་གནས་སྐབས་རྟོགས་ཆེད་དེ།།
སྐྱོབ་པ་ཉིད་གཟིགས་ལམ་གསུང་ཕྱིར། །ཁྱོད་ཀྱི་མི་རྟོག་ཡེ་ཤེས་ཀྱི། །བླ་ན་བློ་
གཞན་མ་མཆིས་ལ། །དེ་ཡིས་གཟིགས་པའི་ཆོས་དབྱིངས་ཀྱི། །གོང་ན་ཡུལ་
གཞན་མ་མཆིས་སོ། །ཚུལ་འདི་སྟོན་པའི་གཞུང་ལུགས་ནི། །བསྟན་པའི་མཆོག་
ཏུ་གྲུབ་པས་ན། །མགོན་ཁྱོད་སྟོན་པ་ཟླ་མེད་དུ། །རྐང་གི་ཁོངས་ནས་ཅིས་མི་
མཛིན་༑ ༑ཅི་སླད་ཡུལ་གྱི་གནས་ཚུལ་དང་། །བློ་ཡི་འཛིན་སྟངས་མི་མཐུན་པས།།
འགྲོ་འདི་འཁོར་བའི་བཙོན་རར་ནི། །སྡུག་བསྔལ་ཁོ་ནའི་གཞན་དབང་གྱུར།
སྐྱོན་དེ་གནས་ལུགས་མཐོང་བ་ལས། །གཞན་པའི་ཐབས་ཀྱི་མི་སེལ་ཞིང་།།
ཐབས་དེ་ཁྱོད་ཀྱིས་ལེགས་མཁྱེན་ནས། །བསྟན་ཅིང་གཞན་གྱིས་མིན་པས་སོ།།
དེས་ན་མཉམ་རྗེས་རེས་འཇོག་དང༌། །མཉམ་གཞག་གཉིས་སྣང་ནུབ་པ་དང་།།
དབྱིངས་དང་ཡེ་ཤེས་དབྱེར་མེད་རྣམས། །དྲང་ངེས་མཐར་ཐུག་ངེས་དོན་ལགས།།
ཡང་དག་པར་རྫོགས་པའི་སངས་རྒྱས་ཀྱི་ཐུགས་ཀྱི་གསང་བ་བསམ་གྱིས་མི་ཁྱབ་
པ་སྟེ་ལེའུ་གསུམ་པའོ།། །།
དེ་ལྟར་འདྲེན་པ་མཆོག་དེའི་གསང་བ་རྣམས། །རྒྱལ་སྲས་དཔའ་བོས་
མངོན་སུམ་མི་དམིགས་ན། །བློ་ཞན་བདག་གིས་བློ་གྲོས་བསྐྱོད་པ་ནི། །བྱེའུས་
-151-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
མཁའ་མཐའ་འཇལ་་དང་ཅིས་མི་མཚུངས། །འོན་ཀྱང་ཉི་མའི་སྣང་བ་ཤར་བ་ན།།
མིག་ལྡན་གཟུགས་ལ་བལྟ་བ་ཇི་བཞིན་དུ། །རྣམ་འདྲེན་ཉིད་ཀྱི་གསུང་གི་སྣང་བ་
ལ༑ ༑བརྟེན་ནས་དད་པའི་རྦ་རླབས་གཡོས་པ་ཡིན། །ཚུལ་་འདི་སྟོན་དེའི་རྗེས་
ཞུགས་སྟག་ཚང་པ། །མང་ཐོས་བསྒྲུབ་ལ་སྦྱར་འདོད་སྐད་གཉིས་པ། །ཚངས་
སྤྱོད་མཆོག་གནས་པྲ་ཛཱའི་མིང་ཅན་གྱིས། །རྣམ་འདྲེན་མཆོག་དེའི་ཡོན་ཏན་
མཐོང་ནས་སྨྲས། །གང་ཞིག་བསམ་ན་དད་པའི་སྤུ་ལྡང་ཞིང་། །མིག་གི་བཀོད་མ་
དབྱར་དུས་་ཇི་བཞིན་དུ། །བགྱིད་པའི་སྟོན་དང་བསྟན་པས་ཡིད་ཕྲོགས་ནས།།
སྟོན་དེའི་བཀའ་དྲིན་བསོབ་པས་བྲེལ་གྱུར་ཅིག །བདག་ནི་སྒོ་གསུམ་་ཡང་ན་
གཡོ་མ་གྱུར། །གཡོ་ན་བསྟན་པའི་སྙིང་པོ་ཐབས་གང་གིས། །ཡུན་དུ་རྒྱས་ཆེད་ཁོ་
ནས་ཉིད་མཚན་དང་། །ལང་ཚོ་འདའ་བར་བྱེད་པ་ཉིད་གྱུར་ཅིག །དེ་ལས་རྒྱལ་
བའི་དམ་ཆོས་ལུང་རྟོགས་རྣམས། །སླར་ཡང་ཤར་གྱི་ས་འཛིན་རྩེ་མོར་ནི། །འོད་
སྟོང་འབར་བ་ལྟ་བུར་རབ་གསལ་ཞིང་། །ཕན་བདེའི་སྣང་བས་ཕྱོགས་ཀུན་ཁྱབ་
གྱུར་ཅིག །ཅེས་རྒྱལ་བ་རྫོགས་པའི་སངས་རྒྱས་ཀྱི་གསང་བ་བསམ་གྱིས་མི་ཁྱབ་
པའི་ངང་ཚུལ་མདོར་བསྡུས་བརྗོད་པ་འདིས་ཀྱང་ཕན་བདེའི་དཔལ་གྱིས་ས་སྟེང་
ཁྱབ་པར་གྱུར་ཅིག། །། དགེའོ། །
མོད་དེར་གསང་བདག་གིས་སྟོན་པ་ལ་བསྟོད་པ་ནི།
ཆོས་ཀྱི་དབང་ཕྱུག་རྒྱ་ཆེན་མི་ཟད་ཆོས་ཀྱི་མཛོད། །ཆོས་རྣམས་རབ་ཏུ་
འབྱེད་ལ་མཁས་པ་འགྲོ་དོན་བཞེད། ། ཆོས་ལ་ཐུགས་མ་ཞུམ་ཞིང་རྟག་ཏུ་ལྷག་
པར་མཐོང་། །ཆོས་ཀྱི་རྗེས་མཐུན་ཆོས་སྒྲུབ་གནས་ལ་ཕྱག་འཚལ་ལོ། །སེམས་
ཅན་དག་པས་ཁྱོད་ཀྱི་ཡེ་ཤེས་སྤྱོད་རྣམ་དག །ཡོན་ཏན་རྒྱལ་གྲགས་སྙན་པ་
-152-



ཡང་དག་པ་རྫོགས་པའི་སངས་རྒྱས་ཀྱི་གསང་བ་བསམ་གྱི་མི་ཁྱབ་པ་ལ་བསྟོད་པ།
འཇིག་ རྟེན་ གསུམ་དུ་ གྲགས། །ཡེ་ཤེས་ རྒྱུན་ནི་དུས་གསུམ་རྟག་ཏུ་བས་མ་
འཚལ༑ ༑ཆགས་འདས་ཞབས་མཉམ་ལེགས་པ་ཁྱོད་ལ་ཕྱག་འཚལ་ལོ། །ཟླ་བ་
ལས་ལྷག་ཡོངས་དག་ཚུལ་ཁྲིམས་རྣམ་པར་དག །ཉི་མ་ལས་ལྷག་འོད་མཛེས་
འོད་མངའ་ གཟི་བརྗིད་མཆོག །ཚངས་ པ་ ལས་ ལྷག་ གསུང་སྙན་ཚངས་པའི་
གསུང་མངའ་བ། །དཀོན་མཆོག་གསུམ་ལྡན་གསེར་འདྲ་ཁྱོད་ལ་ཕྱག་འཚལ་ལོ།
ཁྱོད་ནི་སྐུ་ཡང་སྟོན་ལ་སྐུ་དང་ལྡན་མ་ལགས། ཁྱོད་ནི་གསུང་ཡང་བརྗོད་ལ་སྒྲ་
སྐད་རྟོག་མི་མངའ། ཁྱོད་ནི་ཆོས་ཀྱང་གསུང་ལ་ཆོས་ཀྱི་འདུ་ཤེས་བྲལ། །སེམས་
ཅན་ཐར་མཛད་ཆོས་ཀྱི་འདུ་ཤེས་བྲལ་ལ་འདུད། །གང་དག་ཁྱོད་བསྟན་ཐོས་
ནས་ཇི་ལྟར་བསྟན་པ་ལྟར། །སྒྲུབ་ལ་སྙིང་པོར་གནས་པ་རྣམས་ནི་མ་གཏོགས་
པར༑ ༑འགྲོ་བ་ཐམས་ཅད་རྟག་ཏུ་རབ་ཏུ་བྱུང་ཡང་ནི། །ཁྱོད་ཀྱི་བཀའ་དྲིན་ལན་
ལྡོན་ནམ་ཡང་རྔོ་མི་ཐོགས། །ཅེས་པའི་ཚིགས་བཅད་ཐ་མ་འདིའི་རྐང་པ་ཕྱི་མ་
གཉིས་དང་པོར་བརྗོད་ནས། དེ་བས་ཁྱོད་བསྟན་ཐོས་ནས་ཇི་ལྟར་བསྟན་པ་
ལྟར༑ ༑སྒྲུབ་ ལ་ སྙིང་ པོ་ བྱེད་ པས་ བཀའ་དྲིན་ ལྡན་ གྱུར་ཅིག། འདིར་ གསང་
བདག་གི་རྣམ་ཐར་མདོར་བསྡུ་ན། གང་གི་སྐལ་བཟང་སེམས་དཔའ་སྟོང་དང་དེ་
རྣམས་ནི། །སངས་རྒྱས་ཚེ་ནའང་དེ་དག་རེ་རེའི་ཕྱི་བཞིན་དུ། །རྡོ་རྗེ་ཐོགས་པའི་
གནོད་སྦྱིན་ཆེན་པོའི་ཆ་བྱད་ཀྱིས། །འབྲང་ཞིང་དེ་ཀུན་བསྟན་བསྲུངས་གསང་
བདག་ལ་ཕྱག་འཚལ། །སྐལ་བཟང་འདི་དང་མི་འཁྲུགས་མཛད་པའི་མཐར།།
རྣམ་པར་སྦྱོང་ལ་ཡོངས་དག་འཇིག་རྟེན་དུ། །རྡོ་རྗེ་རྣམ་པར་གནོན་པའི་རྒྱལ་བ་
ནི༑ ༑འཚང་རྒྱུར་འགྱུར་བའི་ཕྱག་རྡོར་ཁྱོད་ལ་འདུད། །ཅེས་བྱའོ་ཞེས་ཀྱང་དགེ་
སློང་ཤེས་རབ་རིན་ཆེན་གྱིས་སྦྱརབའོ།། །།མངྒལཾ། །
-153-



རྗེ་བཙུན་སྒྲོལ་མའི་གསོལ་འདེབས་བཞུགས། །
ན་མཿཨཱརྱ་མཉྫའི་ཡེ་ཏཱ་རྭ་ཡེ། དུས་གསུམ་རྒྱལ་བའི་ཕྲིན་ལས་མ་ལུས།།
གཅིག་ཏུ་བསྡུས་ནས་འཇིག་རྟེན་མགོན་གྱི། །སྤྱན་ཆབ་ལས་འཁྲུངས་འགྲོ་བའི་
གཉེན་མཆོག །རྒྱལ་ཡུམ་སྒྲོལ་མའི་ཞབས་ལ་ཕྱག་འཚལ། །ཕྱག་འཚལ་སྒྲོལ་མ་
མྱུར་མ་དཔའ་མོ་ཞེས་ སོགས་ ཚིགས་བཅད་གཅིག་འདོན། ཕྱག་འཚལ་སྣང་
མཛད་རིགས་ཀྱི་སྒྲོལ་མ། །མྱུར་ཞིང་དཔའ་བའི་ལྷ་མོ་ཁྱོད་ཀྱིས། །ཕ་རོལ་ངན་
པའི་རྩོད་སྟོང་ལ་ སོགས། །འཚེ་བྱེད་ངན་སྔགས་ཐམས་ཅད་ཟློག་ཅིག །ཕྱག་
འཚལ་སྟོན་ཁའི༴ ཕྱག་འཚལ་པད་མའི༴ ཀུན་ད་ལྟར་དཀར་ལྷ་མོ་ཁྱོད་ཀྱིས།།
འཇིག་རྟེན་= ༼འདིའི་བར་མ་དཔེ་ལྡེབ་གཉིས་ཆད་ཡོད།༽དགེ་སློང་ཤེས་རབ་
རིན་ཆེན་རྒྱལ་མཚན་དཔལ་བཟང་པོས་དགེ་འཕེལ་ཆོས་འཁོར་སྒང་དུ་སྦྱར་བ་
དགེའོ། །ཤུདྡྷཾ། །
ན་མཿཨཱརྱ་ཏཱ་རཱ་ཡེ། དཔག་ཡས་རྒྱལ་བའི་ཕྲིན་ལས་གཅིག་བསྡུས་ནས།།
འཇིག་རྟེན་དབང་པོའི་སྤྱན་ཆབ་མཆོག་ལས་འཁྲུངས། །མར་གད་ཞུ་བའི་མཚོ་
ལྟར་དྭངས་གསལ་བ། །རྒྱལ་ཡུམ་སྒྲོལ་མའི་ཞབས་ལ་ཕྱག་འཚལ་ལོ། །སྔོ་ལྗང་
ཞལ་གཅིག་ཕྱག་གཉིས་འགྱིང་བག་ལྡན། །ཞབས་གཉིས་གཡས་བརྐྱང་གཡོན་
-154-



རྗེ་བཙུན་སྒྲོལ་མའི་གསོལ་འདེབས།
བསྐུམ་ སྒེག་ མོའི་ ཚུལ། །སྣ་ ཚོགས་ པད་ མའི་ ལྟེ་ བར་ ཟླ་ གདན་ལ། །ལེགས་
བཞུགས་སྐྱབས་མཆོག་མ་ལ༴ །ཕྱག་གཡས་མཆོག་སྦྱིན་དཔག་བསམ་ལྗོན་པ་
ལས༑ ༑གང་ལ་ཅི་འདོད་འབྲས་བུའི་ཆར་འབེབས་ཤིང་། །དགེ་ལེགས་ ཕན་
བདེའི་གྲིབ་བསིལ་ཅི་ཡང་འཛིན། །འཕོངས་པའི་གཉེན་གཅིག་མ་ལ༴ །ཕྱག་
གཡོན་སོར་མོའི་རྐང་ཐུང་དབང་པོ་ལས། །ཨུཏྤལ་སྡོང་པོའི་འཁྲི་ཤིང་ལེགས་
འཐོན་ནས། །སྙན་ཞལ་ནོར་བུའི་འོད་དང་ཕྲད་པ་ལས། །གེ་སར་བཞད་མཛད་
མ་ལ༴ ཞི་ཞིང་འཛུམ་པའི་ཞལ་གྱི་མཆུ་སྒྲོས་དམར། །དཀྱུས་རིང་སྤྱན་གྱི་དཀར་
ནག་ ལེགས་ པར་ འབྱེས། །སྨིན་ ཚུགས་ རིང་ ཞིང་ སྙན་ ཞལ་ ལྟ་ན་ སྡུག །རབ་
མཛེས་ཡིད་འཕྲོག་མ་ལ༴ །དྲི་ཞིམ་ལི་བའི་དབུ་སྐྲ་ཕྱེད་བཅིངས་པ། །མེ་ཏོག་
གསར་བའི་ཕྲེང་བས་ཚར་དུ་དངར། །ལན་བུའི་ལྷས་མས་སྐུ་་སྟོད་སིལ་བུར་
ཁེབས༑ ༑འདོད་རྒུའི་ཆར་འབེབས་མ= །དབུ་རྒྱན་མགུལ་རྒྱན་སྐེད་རགས་དོ་
ཤལ་སོགས། །རིན་ཆེན་བྱེ་བའི་རྒྱན་མང་་སིལ་ཁྲོལ་འཕྱང་
། །སྣ་ཚོགས་དར་གྱི་
ན་བཟའ་ལྷབ་ལྷུབ་གཡོ། །ཡོན་ཏན་ཀུན་རྫོགས་མ་ལ༴ །དཔག་ཡས་བདེ་བས་
གང་བའི་ནུ་འབུར་རྒྱས། །ཡིད་འོང་མཛེས་པའི་སྟ་ཟུར་འགྱིང་ཞིང་ལྡེམ། །འཇམ་
གཉེན་ལྟ་བས་མི་ངོམས་གཞོན་ཤ་ཆགས། །ཟག་མེད་བདེ་སྟེར་མ་ལ༴ །དམར་
སེར་མཛེས་པའི་ཞབས་སེན་འོད་དཔུང་གིས། །ལྷ་དང་ལྷ་མིན་མི་དང་གྲུབ་པའི་
གཙོ༑ ༑ཀླུ་དབང་རྣམས་ཀྱི་གཙུག་རྒྱན་ནོར་བུའི་འོད། །མ་ལུས་ཟིལ་གྱིས་གནོན་
ལ༴ ༑སྣ་ཚོགས་དབང་པོའི་གཞུ་ལྟར་ངོ་བོས་་སྟོང་། །སྟོང་གསལ་ནམ་མཁའི་
དབྱིངས་སུ་བཅོམ་ལྡན་མ། །མ་ལུས་སྲས་བཅས་རྒྱལ་བས་བསྐོར་བཞིན་དུ། །དུ་
མའི་དོན་མཛད་མ་ལ༴ །སྐལ་བཟང་ཡིད་ཀྱི་དང་བའི་མཚོ་ནང་དུ། །མཚན་ཙམ་
-155-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ཤར་བའི་མོད་ལ་མེ་དང་ཆུ། །སེང་གེ་གླང་ཆེན་ཆོམ་རྐུན་ལྕགས་སྒྲོག་སྦྲུལ། །ཤ་
ཟའི་འཇིགས་སྐྱོབ་མ་ལ༴ །ཡིད་འོང་མཚན་དཔེས་རབ་བརྒྱན་མིག་གི་བཅུད།།
གདངས་སྙན་དྲུག་ཅུའི་དབྱངས་ལྡན་རྣ་བའི་དཔལ། །སྤྲོས་བྲལ་སྟོབས་བཅུའི་
ཐུགས་མངའ་ཡིད་ཀྱི་གཉེན། །ལྷ་མོའི་སྐུ་གསུང་ཐུགས་ལ་ཕྱག་འཚལ་ལོ། །གང་
ལ་རིང་ནས་སྐྱབས་སུ་སོང་བའི་བུ། །བུ་ལ་མ་ལྟར་བརྩེ་བའི་དགོངས་པ་དང་
།།
དང་པོར་ཁྱོད་སྐུ་མཐོང་ནས་རྣམ་ཀུན་ཏུ། །དུ་མའི་འགྲོ་འདི་ཕན་བདེས་སྐྱོང་བར་
ཤོག ༑ཅེས་པ་འདི་ཡང་དགེ་སློང་ཤེས་རབ་རིན་ཆེན་རྒྱན་མཚན་དཔལ་བཟང་
པོས་སྨྲས་སོ། །ཤུབྷཾ།།
ན་མཿཨཱརྱ་ཏཱ་རཱ་ཡེ། སྲིད་གསུམ་འགྲོ་བའི་གཉེན་གཅིག་བརྩེ་ལྡན་མ།།
སྲས་བཅས་རྒྱལ་བའི་ཡུམ་གྱུར་བཅོམ་ལྡན་མ། །ཉམ་ཐག་འཕོངས་པའི་རེ་ས་
སྐྱབས་མགོན་མ། །མགོན་མེད་བདག་ལ་ཡུད་ཙམ་དགོངས་སུ་གསོལ། །རང་གི་
རྣམ་རྟོག་འཁྲུལ་པའི་མིག་ཡོར་འདིས། །ནང་གི་ཀུན་དཀྲིས་བརྒྱད་པོ་ཕྱི་རོལ་
གྱི༑ ༑འཇིགས་ ཆེན་ བརྒྱད་ དུ་ ཤར་ན་ ཉམས་ ཐག་ པའི། །མ་ལུས་འགྲོ་བའི་
འཇིགས་པ་བསལ་དུ་གསོལ། །ཆགས་ཡུལ་ཆུ་ཀླུང་བྱེ་བ་འདུས་པའི་སྒོ། །མི་
ཟད་སྲིད་པའི་ལྗོན་ཤིང་བསྐྱེད་པའི་རྒྱུ། །འཇིགས་རུང་ལས་ཀྱི་ཆུ་སྲིན་རྒྱུ་བའི་
གནས༑ ༑འདོད་ཆགས་རྒྱ་མཚོའི་འཇིགས་ལས་སྐྱབ་ཏུ་གསོལ། །མནར་སེམས་
རྩུབ་མོའི་རེག་པས་ཀུན་ནས་གདུངས། །ལེགས་སྤྱད་དགེ་རྩའི་བུད་ཤིང་མ་ལུས་
བསྲེག ༑མི་སྡུག་སོལ་བའི་སྡོང་དུམ་འཆོས་བྱེད་པའི། །ཞེ་སྡང་མེ་ཡི= །ཡུལ་ལ་
རྨོངས་པའི་ཆང་གིས་རྟག་ཏུ་མྱོས། །ལས་ཉོན་རྣམ་སྨིན་ཁུར་ཆེན་མ་ལུས་ཁྱེར།།
དགེ་ལེགས་རྣམ་ གྲོལ་འདམ་བུའི་ཚལ་འཇོམས་པའི། །གཏི་མུག་གླང་པོའི་།
-156-



རྗེ་བཙུན་སྒྲོལ་མའི་གསོལ་འདེབས།
རང་ཉིད་མཆོག་ཏུ་རློམ་པའི་ལུས་སྟོབས་རྒྱས། །ཕ་རོལ་སྐྱེ་བོའི་རི་དྭགས་ཁྱད་དུ་
གསོད་༑ ཁ་རྦད་འཆལ་བའི་ང་རོ་ཆེར་སྒྲོག་པའི། །ང་རྒྱལ་སེང་གེའི༴ གནས་
ལུགས་དོན་ལ་ཡིད་གཉིས་མང་སྤེལ་ནས། །རྣམ་དག་བློ་ཡི་་ཡན་ལག་དམ་
བཅིངས་ཏེ། །ལམ་ཟབ་བགྲོད་པའི་གྲོས་ལས་ཉམས་བྱེད་པའི། །ཐེ་ཚོམ་ལྕགས་
སྒྲོག ༑སྒྲོ་འདོགས་བསྐུར་པའི་སྐྲ་སེར་གྱེན་དུ་བརྗེས། །ཡང་དག་ལྟ་བའི་གོས་
བྲལ་གཅེར་བུ་རྒྱུ། །རྟག་ཆད་མཚོན་གྱིས་ཐར་པའི་སྲོག་གཅོད་པའི། །ལྟ་ངན་ཤ་
ཟའི༴ །གཞན་གྱི་ཕུན་ཚོགས་ཡོན་ཏན་མཐོང་མ་ཐག །མི་བཟོད་གདེངས་ཀར་
བཅས་པའི་ལུས་དཀྱིལ་ནས། ཁོང་ཁྲོའི་ལྕེ་ལ་ཚིག་རྩུབ་སྒྲ་འབྱིན་པའི། །ཕྲ་དོག་
སྦྲུལ་གྱི= །རྫས་སྲིད་རྨོངས་པའི་མུན་ནག་སྐྱབས་སུ་བསྟེན། །སྦྱིན་འབྲས་དགེ་
བའི་ལོ་ཏོག་གྲོང་བཅོམ་ནས། །ཡི་དྭགས་ངན་འགྲོའི་ཁུང་བུར་འབྲོས་བྱེད་པའི།།
སེར་སྣ་རྐུན་པོའི་འཇིགས་ལས་སྐྱབ་ཏུ་གསོལ། །འཇིགས་ཆེན་བརྒྱད་སོགས་
ཉེར་་འཚེའི་དགྲ་རྣམས་ལས། །འཕགས་མའི་ཐུགས་རྗེས་མྱུར་དུ་སྐྱོབ་པ་དང་།།
གནས་སྐབས་མཐར་ཐུག་འདོད་རྒུའི་དཔལ་འབྱོར་ཀུན། །བདེ་བླག་ཉིད་དུ་མྱུར་
དུ་ཐོབ་གྱུར་ཅིག །ཅེས་རྗེ་བཙུན་སྒྲོལ་མ་ལ་ཕྱི་ནང་འཇིགས་པ་བརྒྱད་ལས་སྐྱོབ་
པར་གསོལ་བ་འདེབས་པ་འདི་ཡང་། དགེ་སློང་ཤེས་རབ་རིན་ཆེན་གྱིས་སྦྱར་
བའོ། །མངྒ་ལཾ། བྷཝནྟུ་མེ། སརྦ་ཛགཏཾ། །
-157-



ས་སྐྱ་པཎྜི་ཏའི་བསྟོད་པ་བཞུགས། །
ན་མོ་མཉྫགྷོ་ཥཱ་ཡ། རྒྱལ་བ་ཀུན་གྱི་ཡེ་ཤེས་གཅིག་བསྡུས་ནས། །འཛམ་
གླིང་བྱང་ཕྱོགས་ཆོས་ཀྱི་བསྐྱངས་ཕྱིར་དུ། །ལྷ་ལས་བབས་པའི་གདུང་བརྒྱུད་
རིན་པོ་ཆེ། །འཇམ་དབྱངས་བརྒྱུད་མར་བྱོན་ལ་ཕྱག་འཚལ་ལོ། ཁྱད་པར་གནས་
ལྔ་མཁྱེན་དང་མུ་སྟེགས་བཏུལ། །གདུག་རྩུབ་རྒྱ་ཧོར་ཆོས་ལ་སྦྱར་བས་ན། །ས་
སྐྱ་པཎ་ཆེན་ཀུན་དགའ་རྒྱལ་མཚན་ཞེས། །སྙན་པས་ས་གསུམ་ཁྱབ་དེར་བསྟོད་
པར་བགྱི། །མགོན་ཁྱོད་འཇམ་པའི་དབྱངས་སུ་ངེས་བཞིན་དུ། །ཡིད་དམ་ཞལ་
གཟིགས་མ་འོངས་མཁྱེན་སོགས་ལ། །ངོ་མཚར་ཅི་མཆིས་འོན་ཀྱང་་དམན་པའི་
ངོར་༑ ༑ཚུལ་དེས་བསྟོད་ལའང་བདག་ཅག་ རྗེས་ཡིད་རངས། །འདིར་ནི་མཁས་
མཆོག་མང་པོས་མ་རྙེད་པའི། ཁྱེད་ཀྱི་བཀའ་དྲིན་མཚུངས་མེད་ཡིད་བཞིན་ནོར།།
མང་ཞིག་རྙེད་འདི་བསྟོད་ཚིག་བྱི་དོར་གྱིས། །ཐུབ་བསྟན་རྒྱལ་མཚན་རྩེ་ལ་
བདག་གིས་འགོད། །བྱང་ཕྱོགས་འདི་ན་མཁས་པའི་ང་རྒྱལ་ཅན། །བླ་མ་མཆོག་
ལའང་བརྙས་ཐབས་བྱེད་པའི་ཚེ། །མགོན་ཁྱེད་བླ་མ་ཀུན་གྱི་བྲན་མཛད་པས།།
མཁས་རྣམས་ལམ་ཟབ་བླ་མས་བསྐྱངས་པ་ལགས། །བསམ་པ་བཟང་ན་ངུར་
སྨིག་ མི་ དགོས་ ཞེས། །བསྟན་ འཛིན་ ཕལ་ཆེར་ ་དགེ་བསྙེན་ ཚུལ་ འཛིན་ཚེ།།
མགོན་ཁྱེད་བསྟན་ལ་རབ་བྱུང་བསྙེན་རྫོགས་པས། །ས་སྟེང་ངུར་སྨྲིག་འཛིན་པས་
-158-



ས་སྐྱ་པཎྜི་ཏའི་བསྟོད་པ།
བཀང་པ་ལགས། །རྣམ་ངེས་མདོར་བསྡུས་ཙམ་གྱིས་ཆོག་ཤེས་ནས། །མདོ་དང་
སྡེ་བདུན་མིང་ཙམ་གྱུར་པའི་ཚེ། །ཁྱེད ཀྱི་ལྷག་བསམ་རྟ་བདུན་ལེགས་བསྐྱེད་
པས༑ ༑ཕྱོགས་ཀུན་རྣམ་འགྲེལ་ཉི་མས་ཁྱབ་པ་ལགས། །སྒྲ་དང་སྙན་ངག་སྡེབ་
སྦྱོར་ལ་སོགས་པ། །ཐ་སྙད་གཙུག་ལག་མིང་ཙམ་མེད་པའི་ཚེ། ཁྱེད་ཀྱིས་རྒྱ་བལ་
མཁས་པ་ཀུན་བསྟེན་ནས། །བློ་གསལ་མཁས་པའི་ཁྲི་ལ་བཀོད་པ་ལགས།།
རྟོག་གེས་ཁེངས་པའི་མུ་སྟེགས་་སྟོན་པ་འགས། །བོད་ཡུལ་བ་ལང་གནས་སུ་
འཛིན་པའི་ཚེ། ཁྱེད་ཀྱི་དངོས་སྟོབས་རིགས་པའི་གད་རྒྱངས་སྒྲ། །ཚངས་པའི་
འཇིག་རྟེན་བར་དུ་སྒྲགས་པ་ལགས། །འགའ་ཞིག་བླུན་དད་ཙམ་ཞིག་གཙོར་
བཟུང་ནས། །ཆོས་དང་ཆོས་མིན་མཚུངས་པར་འཇུག་པའི་ཚེ། ཁྱེད་ཀྱི་ཆོས་དང་
འཇིག་རྟེན་ལུགས་གཉིས་ཀྱི། །རིགས་དང་མི་རིགས་ལེགས་པར་ཕྱེ་བ་ལགས།།
མཐོང་ཚད་བསད་ན་ཐོས་ཚད་འདར་རོ་ཞེས། །ཤར་ཕྱོགས་རྒྱལ་པོ་ངན་པའི་ལུང་
བུད་ཚེ། །ལུང་བསྟན་དགོངས་ནས་འོ་རྒྱལ་ཁྱད་བསད་པས། །བོད་འབངས་ཧོར་
གྱི་འཇིགས་ལས་སྐྱབས་པ་ལགས།། རང་ཕྱོགས་སྤེལ་ཞིང་གཞན་ཕྱོགས་ཉམ་
ཕྱིར་དུ། །གཉེན་བཤེས་མནར་ནས་རང་ཕྱོགས་སྒྲུབ་པའི་ཚེ། །རང་ རང་ཆོས་
ལུགས་ཚུལ་བཞིན་སྐྱོངས་ཤིག་ཅེས། །ཕྱོགས་ལྷུང་སྡང་ཞུགས་རིང་དུ་སྤངས་པ་
ལགས༑ ༑མདོར་ན་ཤར་ཕྱོགས་རྒྱ་མཚོའི་མཐར་ཐུག་པའི། །སྐྱེ་རྒུ་མཐའ་དག་
ཆོས་དང་ཟང་ཟིང་གིས། །དཔལ་འབྱོར་བླ་ན་མེད་པས་བསྐྱངས་ཚུལ་ལ། ཁྱོད་
དང་ཆ་ཙམ་མཚུངས་པའང་མ་མཆིས་ལགས། །ཨེ་མ་ཡང་དག་པ་དང་ལྟར་སྣང་
གིས༑ ༑སྐྱོན་ཡོན་འབྱེད་པའི་བློ་ལྡན་གཟུར་གནས་དཀོན། །ལེགས་པར་ཤེས་ན་
སྙིང་ནས་ཅི་མི་གུས། ཁྱེད་ཀྱི་ཡོན་ཏན་མི་བརྗོད་ཤེས་ལྡན་སུ། །རང་གི་བླ་མས་
-159-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ཕྱོགས་འཛིན་ཀུན་སྤངས་ཏེ། །འཛམ་གླིང་མཐའ་དག་མཚུངས་པར་བསྐྱངས་
བཞིན་དུ། །བདག་ཅག་ ཕྱོགས་ལྷུང་གདོན་གྱིས་གཙེས་རྣམས་ལ། །བརྩེ་ལྡན་
ཁྱེད་ཀྱི་ཐུགས་རྗེ་ཇི་ལྟར་འཇུག །མཚན་དཔེའི་དཔལ་གྱིས་ལྷག་པར་བརྒྱན་པའི་
སྐུ༑ ༑ཚངས་པའི་དབྱངས་ཀྱིས་ཆོས་ཆར་འབེབས་པའི་གསུང་། །ཇི་ལྟ་ཇི་རྙེད་
ལེགས་པར་མཁྱེན་པའི་ཐུགས། །ལྡན་ངེས་ཁྱོད་ལ་སྙིང་ནས་བདག་ཕྱག་འཚལ།།
དེ་ལྟར་ཤེས་ནས་དད་པའི་བསྟོད་ཚིག་གིས། །ཤིས་བརྗོད་གསེར་གྱི་མེ་ཏོག་འདི་
སྟོར་བས། ཁྱེད་ཀྱི་ཐུགས་རྗེས་ནམ་མཁའ་ཀུན་གང་ནས། །འགྲོ་ལ་ཕན་བདེའི་
ཆར་ཆེན་འབེབ་རྒྱུར་ཅིག །དེ་སྐད་མགོན་དེའི་རྗེས་འཇུག་སྟག་ཚང་པ། །པྲཛྙཱ་
རཏྣས་སྦྱར་བའི་དགེ་བ་འདིས། །མགོན་པོ་མཆོག་དེའི་ཐུགས་རྗེའི་ཉི་འོད་ཀྱིས།།
ཐུབ་བསྟན་པད་ཚལ་ཕྱོགས་མཐར་རྒྱས་གྱུར་ཅིག། །།བཀྲ་ཤིས་ཤོག།།
-160-



རྗེ་བཙུན་བློ་བཟང་གྲགས་པའི་ངང་ཚུལ་ཅུང་ཟད་བརྗོད་པ་
བཞུགས་སོ།།
ན་མོ་མཉྫགྷོ་ཥཱ་ཡ། བློ་ཆེན་རྒྱལ་བ་རྣམས་ཀྱི་སྤྱན་སྔ་རུ། །བཟང་པོའི་སྨོན་
ལམ་རླབས་ཆེན་གྲུབ་པའི་མཐུས། །གྲགས་པའི་སྒྲ་ཆེན་ཐུབ་བསྟན་འགྲོ་བའི་
དཔལ༑ ༑བློ་བཟང་ གྲགས་ པའི་ དཔལ་ལ་མགོས་ ཕྱག་ འཚལ། །དཔག་ཡས་
ཚོགས་གཉིས་ཀུན་གྱི་རྩེ་མོར་སོན། །བགྲང་ཡས་རྒྱལ་བ་ཀུན་གྱི་རིགས་ལུགས་
འཛིན༑ ༑མཐའ་ཡས་འགྲོ་བ་ཀུན་གྱི་དགེ་བའི་བཤེས། །བསམ་ཡས་ཡོན་ཏན་
ཀུན་གྱི་གཏེར་ལ་འདུད། །གངས་ཅན་ཤར་ཕྱོགས་ཙོང་ཁའི་སྐྱེད་ཚལ་དུ། །དལ་
འབྱོར་ཡོངས་འདུའི་ རྩ་ བ་ རབ་བརྟན་ཞིང་། །ཡོན་ཏན་ཡལ་གས་ཕྱོགས་ ཀྱི་
མཐའ་འཇལ་བ། །སྙན་གྲགས་དྲི་བསུང་འཕྲོ་བ་ཁྱོད་ལ་འདུད། །དྲི་མེད་མཁྱེན་
ཡངས་འཇིགས་བྲལ་གཞོན་བློ་སོགས། །གངས་ཅན་མཁས་པའི་མཁས་པ་ཀུན་
བསྟེན་ནས། །སྤྱི་དང་ཁྱད་པར་གཞུང་ལུགས་མཐའ་དག་ལ། །རྨོངས་པའི་མུན་
ཀུན་སངས་པ་ཁྱོད་ལ་འདུད། །སྙོགས་བྲལ་ཚུལ་ཁྲིམས་བརྟུལ་ཞུགས་རྒྱ་མཚོ་
ཆེར་༑ ༑མང་ ཐོས་ ལུང་ རིགས་ནོར་བུས་ ལྷག་ པར་ གཏམས། །མཁས་ མཆོག་
ཀླུ་དབང་ཀུན་གྱིས་གུས་པས་བསྟེན། །རྣམ་དཔྱོད་གཏིང་མཐའ་མེད་ལ་གསོལ་
བ་འདེབས། ཁྱོད་བློའི་ཉི་མས་གཞོན་ནུའི་དུས་ཀྱི་ཚེ། །མདོ་དང་རྒྱན་གྱི་པད་
-161-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ཚལ་ རྒྱས་ མཐོང་ནས། །བདག་བློ་ ཁེངས་པའི་ཀུ་མུད་ ལྷག་པར་ཟུམ། །ཟབ་
ཡངས་མཁྱེན་པའི་གཏེར་ལ་གསོལ་བ་འདེབས། བྱང་ཕྱོགས་འདི་ན་ཚིག་ཙམ་
བྱང་བའང་དཀོན། །དོན་ལ་སྒྲོ་འདོགས་ཆོད་པ་དེ་བས་དཀོན། །བསྟན་དོན་
ཉམས་སུ་ལེན་པ་སྲིད་མཐའ་ཙམ། །འདི་གསུམ་མཐར་ཕྱིན་ཁྱོད་ལ་སྙིང་ནས་
འདུད༑ ༑ལ་ ལ་ རིགས་ བྲལ་ ལུང་ གིས་ གྲུབ་ མཐའ་ འཇོག ཁ་ ཅིག་ ལུང་མེད་
རིགས་པ་ལྟར་སྣང་ཙམ། །ལུང་རིགས་གཉིས་ཀས་རྒྱལ་བའི་གསུང་རབ་ཀུན། །
ལེགས་པར་འབྱེད་པ་ཁྱོད་ལ་གུས་ཕྱག་འཚལ། ཁ་ཅིག་འདུལ་བ་གཙོར་བྱས་
གསང་སྔགས་སྤོང་། །གཞན་དག་སྔགས་ལ་མོས་བློས་འདུལ་བ་འགོ །རྒྱལ་བའི་
བསྟན་པ་མཐའ་དག་འགལ་མེད་དུ། །རྫོགས་པར་ཉམས་སུ་ལེན་མཁས་ཁྱོད་ལ་
འདུད༑ ༑མཚན་ཉིད་ཕྱོགས་བཟུང་གསང་སྔགས་ཟབ་ཆོས་དང་། །སྔགས་ཀྱིས་
ཁེངས་ནས་མཚན་ཉིད་ཁ་བཤད་ཙམ། །མདོ་སྔགས་མཐའ་དག་མ་ཚང་རྫོགས་
བྱང་དུ། །འགྲོད་ཐབས་མེད་པར་གཟིགས་པ་ཁྱོད་ལ་འདུད། །ལ་ལ་སྤྱོད་པ་ཞིབ་
མོས་ལྟ་བ་འགོག ཁ་ཅིག་ལྟ་བ་མཐོན་པོས་སྤྱོད་པ་འདོར།། ལྟ་སྤྱོད་ཕན་ཚུན་
གྲོགས་སུ་ཤར་ནས་ནི། །དོན་འདི་ལྷག་པར་འདོམས་པ་ཁྱོད་ལ་འདུད། །འགའ་
ཞིག་བཤད་པ་གཙོར་བྱེད་སྒོམ་ལ་སྨོད། །ལ་ལ་སྒོམ་གྱི་ཆོག་འཛིན་ལུང་ལ་སྨོད།།
བཤད་སྒྲུབ་གཉིས་ཀས་ལུང་རྟོགས་དམ་པའི་ཆོས། །འཛིན་ཚུལ་གསལ་མཛད་
ཁྱེད་ ལ་ གུས་ པས་ འདུད། །མདོ་ སྔགས་ མཐའ་ དག་ ཁྱད་ པར་ རྡོ་ རྗེའི་ ཐེག།
རྒྱུད་སྡེ་མཐའ་དག་ཁྱད་པར་བླ་མེད་དོན། །རིམ་གཉིས་མཐའ་དག་ཁྱད་པར་སྒྱུ་
ལུས་ལ། །སྔོན་མེད་ལེགས་བཤད་གཏེར་ཆེན་ཁྱེད་ལ་འདུད། །མདོར་ན་ཐུབ་
བསྟན་མཐའ་ དག་ མ་ལུས་པར། །བཤད་སྒྲུབ་ གཉིས་ ཀྱིས་ཆེས་ཆེར་གསལ་
-162-



རྗེ་བཙུན་བློ་བཟང་གྲགས་པའི་ངང་ཚུལ་ཅུང་ཟད་བརྗོད་པ།
མཛད་པས། །གངས་ ཅན་ འདི་ ན་ བསྟན་ འཛིན་ མཐའ་ དག་ གིས། །རྟག་ ཏུ་
བསྔགས་པར་འོས་པ་ཁྱོད་ལ་འདུད། །བདག་ཀྱང་དེང་ནས་ཚེ་རབས་ཐམས་ཅད་
དུ༑ ༑བདག་ ཉིད་ ཆེན་ པོ་ ཁྱོད་ བཞིན་ རྒྱལ་ བའི་བསྟན། །བདག་ པས་ གཞན་
གཅེས་ལྷག་བསམ་ཕུལ་བྱུང་གིས། །བདག་གི་སྲོག་ལྟར་སྲུང་བར་བྱིན་གྱིས་
བརློབས༑ ཁྱོད་ལ་གཙོར་བྱས་ཧ་ཅང་མཆོག་འཛིན་གྱིས། །ཕྱོགས་ལྷུང་གདོན་
གྱིས་ཐུབ་བསྟན་འཁྲུགས་པ་ཡང་། །དག་སྣང་ཕྱོགས་མེད་འབྱོངས་པ་ཁྱོད་ཉིད་
ཀྱིས༑ ༑མྱུར་དུ་བསལ་ནས་ བསྟན་་འཛིན་མཐུན་གྱུར་ཅིག །ཅེས་ གངས་རིའི་
ཁྲོད་འདིར་ཕྱིས་ཀྱི་བསྟན་་འཛིན་ཆེན་པོ་འགྲན་ཟླ་དང་བྲལ་བ་བློ་བཟང་གྲགས་
པའི་དཔལ་གྱི་ངང་ཚུལ་མདོ་ཙམ་དུ་བརྗོད་པ། དད་པའི་པད་མོ་རྒྱས་པར་བྱེད་
པའི་བསྟོད་ཚིག་གི་ཉི་མ་ཞེས་བྱ་བ། གཙང་སྟག་ཚང་གི་ལོ་ཙཱ་བ་དགེ་སློང་ཤེས་
རབ་རིན་ཆེན་རྒྱལ་མཚན་དཔལ་བཟང་པོས་དགེ་འཕེལ་ཆོས་འཁོར་སྒང་དུ་སྦྱར་
བའོ། །རྒྱལ་བའི་བསྟན་པ་ཕྱོགས་མཐའ་དག་ཏུ་དར་ཞིང་རྒྱས་པར་གྱུར་ཅིག། །།
-163-



༄༅། །རྗེ་སེང་གེ་མཚན་ཅན་ལ་བཀའ་གདམས་བུ་ཆོས་ཀྱི་
སྒོ་ནས་བསྟོད་པ་བཞུགས། །
ན་མོ་ཨཱརྱ་ལོ་ཀི་ཤྭ་ར་ཡ། རྒྱལ་བ་ཀུན་གྱི་མཁྱེན་བརྩེ་གཅིག་བསྡུས་
ནས༑ ༑ཇོ་བོ་ཡབ་སྲས་སླར་ཡང་གངས་ཅན་གྱི། །དྭངས་ཚུགས་རྒྱས་ཕྱིར་ཕྱོགས་
འདིར་སྐུ་སྤྲུལ་བ། །ལོ་ཆེན་སྐྱབས་མཆོག་ཡབ་སྲས་ཞབས་ལ་འདུད། ༡། ཁྱད་
པར་དག་གི་མཁན་པོ་བཀའ་དྲིན་ཅན། །རྒྱལ་བའི་འབྱུང་གནས་ངུར་སྨྲིག་འཛིན་
པའི་གཙོ། ཁྲིམས་གཙང་སྤྱོད་པས་ཀུན་གྱི་ཡིད་འཕྲོག་པ། །སེང་གེའི་རྒྱན་མཚན་
ཞབས་ལ་གུས་ཕྱག་འཚལ། ༢ །ཁྱེད་སྔོན་སེར་སྐྱར་ལེགས་སྐྱེས་ཡིད་འོང་མའི།།
སྲས་ གཅིག་ བྲམ་ཟེ་གསལ་བ་རིག་བྱེད་མཁས། །ཆོས་འདུན་ངང་ལས་མྱུར་
བསྐུལ་འཇིགས་མེད་དྲུང་། །ཐེ་ཚོམ་ཀུན་བཅད་སྒྲུབ་ལ་བརྩོན་ཕྱག་འཚལ། ༣།
ཀོའུ་ཤམ་བྷིར་འོད་དཔལ་ལེགས་ལྡན་མའི། །སྲས་ཆུང་ཆགས་པ་མེད་པ་ཁྱིམ་
སྤངས་ཏེ། །ཆགས་མེད་དྲུང་དུ་གཉིད་རྨུགས་ལེ་ལོ་སྤངས། །ལེགས་ སྒྲུབས་
ཆགས་མེད་བྱིན་ལ་ཕྱག་འཚལ་ལོ། ༤ །ཡངས་པ་ཅན་དུ་དགའ་རབ་་དགའ་བྱེད་
མའི། །སྲས་ཆུང་ཀུན་དུ་དགའ་བས་མུ་སྟེགས་བཏུལ། །འོད་ཟེར་སྙིང་པོས་རབ་
བྱུང་དུས་ཀུན་ཏུ། །དྲན་ཤེས་བག་ཡོད་མཛད་ལ་ཕྱག་འཚལ་ལོ། ༥ །ཝ་ར་ན་
སིར་བསོད་འཕེལ་ལྷ་སྦྱིན་མའི།། སྲས་གཅེན་ལྷ་སྐྱེས་རང་གི་ཡོན་ཏན་སྦེད།།
-164-



རྗེ་སེང་གེ་མཚན་ཅན་ལ་བཀའ་གདམས་བུ་ཆོས་ཀྱི་སྒོ་ནས་བསྟོད་པ།
གཞན་སྐྱོན་མི་བརྗོད་ཡོན་ཏན་བརྗོད་པ་ཡི། །དགྲ་བཏུལ་ཀུན་བཟང་དྲུང་སོང་
ལ་ཕྱག་འཚལ། ༦ །བདེ་ལྡན་བདེ་སྤྱོད་ཀུན་ཏུ་བཟང་མོའི་སྲས། །དཀོན་མཆོག་
འབངས་འགྱུར་ཡོན་ཏན་སྦས་ཀྱང་མངོན། །ཨུ་རྒྱན་གནས་ནས་གསང་བ་ཡེ་ཤེས་
བླངས༑ ༑ཀུན་ཀྱང་རྡོ་རྗེ་ཐེག་པར་བཀོད་ཕྱག་་འཚལ། ༧ །བྷཾ་གར་བྷཾ་ག་ནོར་
སྦྱིན་མ་ཡི་སྲས། །དད་པ་བརྟན་པ་བདུད་མོས་ཡབ་བསྒྱུར་ནས། །དཀའ་བ་དུ་
མས་མེ་ཏོག་ཀུ་ཤ་བླངས། །ངོ་མཚར་མང་བསྟན་འགྲོ་ཀུན་སྐྱབས་ལ་འདུད། ར།
བྷོ་གར་གསང་་དཔལ་མེ་ཏོག་གསལ་བའི་སྲས། །དད་པ་རབ་བརྟན་བདུད་མོས་
ཁམ་རྡར་སྤྲུགས། །བཙུན་མོ་བྱི་ཤར་བློན་པོས་ཐབས་ཀྱིས་འདུམས། །གྱོས་པོར་
དྲིན་གཟོས་སྙིང་རྗེས་བསྐྱངས་ལ་འདུད། ༩ །རྒྱ་ནག་བོན་རྩར་ལྕགས་འབར་
ལྕགས་ལོག་སྲས། །བློ་གྲོས་འཕེལ་འགྱུར་བཙོན་་ཀུན་མྱུར་དུ་བཏང་།། གཉིས་
སྤངས་ཞབས་བཏུད་བསིལ་ཐང་ཀླུ་བདུད་བཏུལ། །སྡིག་མེད་བྱམས་པས་འགྲོ་
ཀུན་བསྐྱངས་ལ་འདུད། ༡༠ །ཝ་ར་ན་སིར་དགའ་བ་དགའ་འོད་སྲས། །གཅེན་
པོ་ཇོ་བོ་ ཉེར་ ་དགའ་རབ་ཏུ་བྱུང། ཁྱོད་གཅུང་དགའ་འཛིན་ཁྱིམ་པའི་བརྟུལ་
ཞུགས་ཀྱིས། །སྡིག་སྤངས་མཆོག་གསུམ་དད་པ་བརྟན་ལ་འདུད། ༡༡ །ཝ་ར་ན་
སིར་བསོད་འཛིན་དཔལ་མོའི་སྲས། །དགེ་བསྙེན་བཙུན་པ་ཆོས་ཀྱི་མཆོག་གིས་
བྱིན༑ ༑འབྱོར་པ་ཆེ་ལྡན་ཁྱིམ་སྤངས་དམན་ཆས་་འཚོ། །འགྲོ་ཀུན་དེ་ལྟར་བཀོད་
ལ་ཕྱག་འཚལ་ལོ། ༡༢ །སྒྲ་བཅས་སྒྲ་འཛིན་སྒྲ་འཕྲེང་མ་ཡི་སྲས། །ནོར་བཟང་
མར་མེ་མཛད་བཟང་གིས་སྤྲུལ་པའི། །ཀ་ལན་ཏཱ་ཀས་ལེགས་བསྐུལ་རབ་ཏུ་
བྱུང་༑ ༑ལོག་འཚོ་སྤངས་ཤིང་འཕགས་ནོར་བསྒྲུབས་ལ་འདུད། ༡༣ །མ་ག་དྷར་
ནི་ཉི་མ་སྐལ་ ལྡན་སྲས། །ཟླ་བ་རིག་བྱེད་སོགས་མཁས་སྨྲ་བའི་མཆོག །མུ་
-165-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
སྟེགས་ཀུན་བཏུལ་ཁྱིའུས་པད་ཟླུམ་བསྟན། །ཡོན་ཏན་སྦེད་པར་བསྔགས་ལ་ཕྱག་
འཚལ་ལོ། ༡༤ །སྒྲ་ལྡན་རིན་ཆེན་གསེར་་འཕྲེང་མ་ཡི་སྲས། །རིན་ཆེན་སྙིང་པོ་
རིན་ཆེན་མ་ལུས་བསྐྱེད། །འགྲོ་ཀུན་ཡིད་འཕྲོག་ཡང་དག་འཚོ་བར་བཀོད།།
ལོག་འཚོ་མཐའ་དག་སྤངས་ལ་ཕྱག་འཚལ་ལོ། ༡༥ །སྒྲ་ལྡན་ཟླ་བཟང་མེ་ཏོག་
འཛིན་མའི་སྲས། །པད་མར་ཁྱོད་འཁྲུངས་བ་སུ་བན་རྒྱུ་སོགས། །མཁན་སློབ་
ཆོས་ལྡན་གང་ཟག་གུས་པས་བཀུར། །འགྲོ་ཀུན་ཕ་མར་འཛིན་པས་དུས་འདར་
འདུད་༑ ༡༦ །ཡངས་པ་ཅན་དུ་འོད་དཔལ་ ལེགས་ལྡན་མ། །འོད་དཔག་མེད་
ཀྱིས་ བྱིན་རླབས་འོད་ཟེར་འཁྲུངས། །མཚོ་སྐམ་ཀླུ་ནད་ཉེར་ཞི་བཤེས་གཉེན་
བསྟེན༑ ༑སྡིག་གྲོགས་རྟག་ཏུ་སྤངས་ལ་ཕྱག་འཚལ་ལོ། ༡༧ །ཡངས་པ་ཅན་དུ་
ཀུན་དགའ་ལེགས་་སྦྱིན་སྲས། །བྱམས་པར་ཁྱོད་འཁྲུངས་ལྕེ་རྩེའི་འོད་དཀར་ནི།།
གང་འཕོག་བྱམས་པ་ཚད་མེད་རྒྱུད་ལ་སྐྱེས། །བདེ་ལྡན་ཆགས་མེད་སྤྱོད་ལ་ཕྱག་
འཚལ་ལོ། ༡༨ །རྩྭ་མཆོག་གྲོང་དུ་དཔའ་བོ་གོ་ཆའི་སྲས། །སེང་གེ་སྒྲ་ཡི་སྤྱོད་
ཉེས་རྒྱལ་པོ་བཏུལ། །དང་པོར་གང་བརྩམས་ དཀའ་ ཡང་མཐར་སོན་པའི།།
བརྟུལ་འཕོད་བརྩོན་འགྲུས་ལྡན་ལ་ཕྱག་་འཚལ་ལོ། ༡༩།རྡོ་འཇོག་གྲོང་དུ་བདེ་
བ་བསམ་འཛིན་སྲས། །བདེ་མཆོག་བ་ལང་སྐྱོང་འཁྲུངས་ཀླུ་བདུད་བཏུལ། །ཡབ་
སྲས་རྒྱ་མཚོ་སྦས་པའི་ལྷ་ཁང་བཞེངས། །མཁས་བསྔགས་ཁེངས་བྲལ་མན་ངག་
དྲན་ཕྱག་འཚལ། ༢༠ །ཡ་མུ་ན་གླིང་ལྷ་ཡི་རྒྱལ་པོར་འཁྲུངས། ཁྱིམ་ནས་་འབྱུང་
འདོད་མར་མེ་མཛད་ཀྱིས་བཀག།ཕྱི་དུས་མགོན་ཁྱེད་སྲས་བཅས་བོད་ཡུལ་དུ།།
ཆོས་རྒྱལ་བསྟན་འཛིན་ཆེར་ངེས་མཛད་ཕྱག་་འཚལ། ༢༡ །པད་མོ་ཅན་ཞེས་བྱ་
བའི་གྲོང་ཁྱེར་དུ། ཁྱིའུ་དགེ་འདུན་འཕེལ་ཞེས་བྱ་བར་འགྱུར། །བསམ་སྦྱོར་ཀུན་
-166-



རྗེ་སེང་གེ་མཚན་ཅན་ལ་བཀའ་གདམས་བུ་ཆོས་ཀྱི་སྒོ་ནས་བསྟོད་པ།
གྱི་དགེ་འདུན་སྤེལ་མཛད་པའི། །ཕྲིན་ལས་ཁྱད་པར་ཅན་དུ་གྱུར་ལ་འདུད། ༢།
ཁུས་བཏུད་མགོན་ཁྱོད་ཝ་ར་ན་སིར་སྔོན། །སྲོ་ལོང་ཀུན་ཏུ་རྒྱུར་འཁྲུངས་དཀའ་
སྤྱད་ ཀྱིས། ཁྲེལ་ གཞུང་བློ་བཏད་ཐུབ་ པའི་རྣམ་ཐར་བསྟན། །ཞར་བྱུང་སྐྱེས་
རབས་མང་གསུང་ལ་ཕྱག་འཚལ། ༢༣ །བདེ་ལྡན་གྲོང་དུ་རྒྱལ་བུ་སྐྱབས་སྦྱིན་
གྱུར་༑ ༑གླང་པོའི་རོ་བཏོན་བློན་པོས་བསླུས་པ་ན། །གྲོང་འཇུག་འཕོ་བས་ཀུན་
ཀྱང་ བདེ་ ལ་ བཀོད། །ངོ་ མཚར་ མཛད་ པའི་ གཏེར་ ལ་ ཕྱག་ འཚལ་ ལོ། ༢༤།།
དཔལ་ལྡན་གངས་རིའི་མགོན་པོ་རྒྱལ་སྟོན་མཆོག །རྒྱལ་བ་རྒྱ་མཚོ་རྒྱལ་བའི་
འབྱུང་གནས་ཆེ། །སྨྲ་བའི་སེང་གེ་ཐུབ་བསྟན་རྒྱལ་མཚན་འཛིན། །དཔལ་འབྱོར་
བཟང་པོས་རྟག་ཏུ་སྐྱོང་གྱུར་ཅིག ༢༥། །ཅེས་པ་བདག་ཉིད་ཆེན་པོ་འདི་ལས་སྡོམ་
གསུམ་རྫོགས་པར་ནོས་པའི་དགེ་སློང་ཤེས་རབ་རིན་ཆེན་རྒྱལ་མཚན་དཔལ་
བཟང་པོས་སྦྱར་བའོ།། །།ཤུབྷཾ།། །།འབྲོམ་སྟོན་རྒྱལ་བའི་འབྱུང་གནས་ཀྱི་གནས་
ཀྱི་འཁྲུངས་རབས་ཀྱི་སྒོ་ནས་བསྟོད་པ་འདི། རྗེ་སྐུ་སྐྱེ་ཤེས་རབ་རིན་ཆེན་རྒྱལ་
མཚན་དཔལ་བཟང་པོས་ཟླ་མཆོད་ཚེས་བརྒྱད་ཀྱི་ཉིན་བཞེངས་པའོ། །འགྲོ་ཀུན་
ཁྱེད་ཀྱིས་རྗེས་བཟུང་ཤོག། །།
-167-



༄༅། །ཆོས་སྐྱོང་སྤྱིའི་བསྐང་བཤགས་གུར་མགོན་ཞལ་དང་
བཅས་པའི་བསྟོད་པ་བཞུགས་སོ། །
ན་མོ་གུ་རུ་རཏྣ་ཏྲ་ཡཾ་དྷརྨ་པཱ་ལ་ཡ། རྡོ་རྗེ་འཆང་དབང་རྩ་བརྒྱུད་བླ་མ་
དང་༑ ༑ཡི་དམ་དཀྱིལ་འཁོར་རྒྱལ་བ་རྒྱ་མཚོའི་ཚོགས། །མཐུ་ལྡན་དམ་པ་
བསྟན་སྲུང་འཁོར་དང་བཅས། །སྐྱབས་གནས་དམ་པ་མཆོག་རྣམས་དགོངས་སུ་
གསོལ༑ ༑ཐོག་མེད་དུས་ནས་ཆགས་སྡང་གཏི་མུག་གིས། །བགྱིས་དང་བགྱིད་
སྩལ་ཡི་རང་སྡིག་པའི་ཚོགས། །གང་བགྱིས་འགྱོད་པའི་སེམས་ཀྱིས་བཤགས་
པར་བགྱི། །བཟོད་པར་བཞེས་ནས་ཚངས་པར་སྩལ་དུ་གསོལ། །མི་ཤེས་པ་དང་
བག་མེད་མ་གུས་དང་། །ཉོན་མོངས་མང་བས་བགྱི་བར་འོས་པའི་ལས། །མ་
བགྱིས་པ་དང་མི་འོས་བགྱིས་པ་ཡིས། །སེམས་རྒྱུད་སྡིག་པས་སྦགས་པ་མཐོལ་
ལོ་བཤགས། །རྙེད་དཀའི་དལ་འབྱོར་རིན་ཆེན་ཐོབ་དུས་འདིར། །དོན་མེད་ཚེ་
འདིའི་བྱ་བ་ལྷུར་བླངས་ནས། །བཤེས་གཉེན་མ་བསྟེན་སྡོམ་གསུམ་མ་བླངས་
པས༑ ༑དལ་འབྱོར་སྟོང་ལོག་བགྱིས་པ་མཐོལ་ལོ་བཤགས། །སོ་སོ་ཐར་པའི་
སྡོམ་པ་ཁས་བླངས་ནས། །སྤོང་བདུན་སྤོང་བ་བཞི་དང་བསླབ་བཞི་ལྔ། །སེམས་
བསྐྱེད་སྦྱོར་བའི་སྦྱོར་བ་དང་སྦྱོར་བ། །དངོས་གཞི་ལྟུང་བས་གོས་པ་མཐོལ་ལོ་
བཤགས༑ ༑བྱང་ཆུབ་སེམས་དཔའི་སྡོམ་པ་ཁས་བླངས་ནས། །རྩ་བ་བཞི་དང་
-168-



ཆོས་སྐྱོང་སྤྱི་ཡི་བསྐང་བཤགས་གུར་མགོན་ཞལ་དང་བཅས་པའི་བསྟོད་པ།
ཉེས་བྱས་བཞི་བཅུ་ལྔ། །ཟག་པ་ཆུང་འབྲིང་སེམས་ཅན་བློས་སྤོང་སོགས། །ཐེག་
ཆེན་ལྟུང་བས་གོས་པ་མཐོལ་ལོ་བཤགས། །རིག་འཛིན་སྔགས་ཀྱི་སྡོམ་པ་ཁས་
བླངས་ནས། །རྒྱུད་སྡེ་བཞི་ཡི་རྩ་བ་ཡན་ལག་གི །སྤྱི་དང་ཁྱད་པར་དམ་ཚིག་སྡོམ་
པ་ ལས། །འགལ་ ཞིང་ནོངས་ པར་གྱུར་ པ་ མཐོལ་ལོ་བཤགས། །འཇིག་རྟེན་
འཇིག་རྟེན་འདས་པའི་དགེ་ལེགས་ཀྱི། །འབྱུང་གནས་མཐར་ཐུག་བླ་མ་དམ་པ་
ལ༑ ༑རང་གི་འདོད་དོན་ཅུང་ཟད་མ་གྲུབ་ནས། །སྒོ་གསུམ་ལོག་བསྒྲུབས་བགྱིས་
པ་མཐོལ་ལོ་བཤགས། །འགྲོ་ཀུན་ཐོག་མེད་དུས་ཀྱི་དྲིན་ཅན་མ། །བྱང་ཆུབ་སྒྲུབ་
པའི་རྒྱུ་རུ་མ་ཤེས་པར། །ལ་ལ་དགྲ་དང་ལ་ལ་གཉེན་དུ་བཟུང་། །ཆགས་སྡང་
འཐབ་རྩོད་བགྱིས་པ་མཐོལ་ལོ་བཤགས། ཁྱད་པར་བྱང་ཆུབ་སྒྲུབ་པའི་གྲོགས་
ཀྱི་མཆོག །ཚངས་པ་མཚུངས་པར་སྤྱོད་དང་རྡོ་རྗེའི་སྤུན། །དག་སྣང་གུས་པར་མ་
བྱས་ཕྲག་དོག་དང་། །བརྙས་ཆོས་ཁྲོ་འཁྲུག་བགྱིས་པ་མཐོལ་ལོ་བཤགས། །ཚེ་
འདིའི་ཆེ་ཐབས་འབའ་ཞིག་ལྷུར་བླངས་ནས། །ངེས་འབྱུང་ཐར་པའི་བསམ་པ་མ་
བསྐྱེད་ཅིང་།། སྙིང་རྗེ་བྱང་ཆུབ་སེམས་ལ་མ་སྦྱངས་པས། །ལམ་གྱི་རྩ་བ་འདོར་
བ་མཐོལ་ལོ་བཤགས། །བཤེས་གཉེན་མ་བསྟེན་སྡོམ་གསུམ་མ་བླངས་ཤིང་།།
རླབས་ཆེན་ཕྱིན་དྲུག་སྤྱོད་པ་ཡལ་བར་དོར། །ཞི་ལྷག་བསྐྱེད་རྫོགས་ཏིང་འཛིན་
མ་བསྒོམས་པས། །ལམ་ གྱི་ངོ་བོར་དོར་བར་མཐོལ་ལོ་བཤགས། །ཐོག་མེད་
དུས་ནས་ཆོས་དང་གང་ཟག་གི །བདག་ཏུ་འཛིན་པས་བློ་མིག་བསྒྲིབས་པ་འདི།།
སྦྱོང་བྱེད་ཡང་དག་ལྟ་བ་མ་བཙལ་བས། །ལམ་གྱི་བདག་རྐྱེན་དོར་བ་མཐོལ་ལོ་
བཤགས༑ ༑འགྲོ་ལ་བླང་དོར་གནས་རྣམས་མ་བསྟན་ཞིང༌། །སྐལ་བཟང་ཐེག་
ཆེན་ལམ་དུ་མ་བཅུག་དང༌། །བསྡུ་དངོས་བཞི་ཡིས་གཞན་དོན་མ་བྱས་པས།།
-169-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ལམ་གྱི་བྱེད་ལས་དོར་བ་མཐོལ་ལོ་བཤགས། །བསམ་གཏན་གཟུགས་མེད་ཟད་
པར་ཟིལ་གནོན་དང་། །སྤྱན་དང་མངོན་ཤེས་ལ་སོགས་གྲུབ་པ་དང་། །ལས་བཞི་
གྲུབ་ཆེན་བརྒྱད་སོགས་མ་སྦྱངས་པས། །ལམ་གྱི་ཡོན་ཏན་དོར་བ་མཐོལ་ལོ་
བཤགས༑ ཁྱད་པར་མཐོན་པོའི་ལམ་ལ་ཡིད་སྨོན་ནས། །ཐོག་མར་བསྒྲུབ་རྒྱུའི་
ལམ་རྣམས་ཁྱད་དུ་བསད། །ལྟ་བ་མཐོན་པོའི་སྟོང་སྐད་ཁ་བད་ཀྱིས། །སྤྱོད་པ་
ཡལ་བར་དོར་བ་མཐོལ་ལོ་བཤགས། །རང་གཞན་གྲུབ་མཐའ་རྒྱ་མཚོའི་རྣམ་
དབྱེ་དང་། །ཟབ་ཡངས་ལུང་གི་དགོངས་པ་མ་ཤེས་པས། །རང་ཉིད་གང་ལ་ཞེན་
པའི་ཕྱོགས་བཟུང་ནས། །གསུང་རབ་རང་བཟོར་བཀྲལ་བ་མཐོལ་ལོ་བཤགས།།
ཕྱི་རྒྱུད་ཉན་ཐོས་སྤྱོད་པ་མ་སྦྱངས་ཤིང་། །ནང་དུ་རྡོ་རྗེ་ཐེག་ལ་མ་དད་དང་།།
འགྲོ་ལ་ཕན་པའི་བསམ་སྦྱོར་ཞེན་པ་ཡིས། །གསང་སྔགས་ལོག་པར་སྤྱད་པ་
མཐོལ་ལོ་བཤགས། །སྦྱང་རྟོག་སྦར་གསུམ་མ་ནུས་དམ་རྫས་བསྟེན། །བསྙེན་
སྒྲུབ་ཚད་དུ་མ་འཁྱོལ་ལས་ལ་སྦྱར། །རྩ་རླུང་ནུས་པ་མ་ཐོན་འདོད་པ་སྤྱད། །རྒྱུ་
མེད་འབྲས་བུ་བཙལ་བ་མཐོལ་ལོ་བཤགས། །བདེ་འདོད་ཉོན་མོངས་དབང་གིས་
སྡུག་བསྔལ་བསྒྲུབས། །མཁས་འདོད་ལེ་ལོའི་དབང་གིས་ཆོས་མ་བསླབས།།
གྲོལ་འདོད་སྣང་ཤེས་དབང་གིས་འཁོར་བར་བཅིངས། །འབྲས་འདོད་རྒྱུ་དང་
བྲལ་བ་མཐོལ་ལོ་བཤགས། །བསླུ་མེད་དཀོན་མཆོག་སྐྱབས་སུ་བསྟན་བཞིན་
དུ༑ ༑ཉམས་ཐག་ཚེ་ན་མགོན་སྐྱབས་འདྲེ་ལ་འཆོལ། །མི་ཚེ་ཆོས་ལ་བསྐྱལ་ནས་
རྐྱེན་བྱུང་ཚེ། །སེམས་རྒྱུད་ཆོས་ དང་ བྲལ་ བ་མཐོལ་ལོ་བཤགས། ཁྱད་ པར་
བསྟན་སྲུང་དམ་པ་མཆོག་གི་མཆོག །འཁོར་དང་བཅས་པའི་སྤྱི་དང་ཁྱད་པར་
གྱི༑ ༑དམ་ཚིག་རྣམས་དང་འགལ་བར་གྱུར་བ་ཡི། །མི་དགེས་ཐུགས་ཀྱིས་ཁྲེལ་
-170-



ཆོས་སྐྱོང་སྤྱི་ཡི་བསྐང་བཤགས་གུར་མགོན་ཞལ་དང་བཅས་པའི་བསྟོད་པ།
བ་མཐོལ་ལོ་བཤགས། །བསྙེན་སྒྲུབ་གཡེལ་བས་ཐུགས་དམ་མ་འཁུལ་ཞིང་།།
མཆོད་ གཏོར་ ཞན་ པས་ ཐུགས་ དམ་ མ་ བསྐངས་ དང༌། །གཙང་ སྦྲ་ ཆུང་ བས་
འབགས་དང་བཤམས་ཉེས་སོགས། །ཐུགས་དང་འགལ་བ་བགྱིས་པ་མཐོལ་ལོ་
བཤགས༑ ༑མདོར་ན་སྒོ་གསུམ་ཉོན་མོངས་དབང་གྱུར་པས། །བཅས་དང་རང་
བཞིན་ཁ་ན་མ་ཐོ་བ། །ཅི་མཆིས་འགྱོད་པའི་སེམས་ཀྱིས་བཤགས་པར་བགྱི།།
དམིགས་མེད་ཐུགས་རྗེའི་ངང་གིས་བཟོད་པར་བཞེས། །ཕྱིན་ཆད་མཁྱེན་ལྡན་
རྣམས་ ཀྱི་ ཐུགས་ རྗེ་ ཡིས། །སྔར་ བྱས་ ལམ་ གྱི་ མི་ མཐུན་ ཕྱོགས་ འདི་ དག།
རིང་དུ་སྤངས་ནས་ཟབ་མོའི་ལམ་མཆོག་ཀུན། །མྱུར་དུ་རྒྱུད་ལ་རྫོགས་པར་
མཛད་དུ་གསོལ། །དེ་ལྟར་སྡིག་པའི་ཚོགས་ཀུན་བཤགས་པ་དང་། །བྱིས་པ་ཆུང་
ངུ་ཕམའི་རྗེས་སློབ་ལྟར། །བདག་གཞན་དགེ་བའི་རྩ་བ་ཅི་མཆིས་པ། །གཅིག་ཏུ་
བསྡུས་ནས་བསྟན་སྲུང་ཐུགས་དམ་བསྐང་། །བདག་གཞན་བདག་མེད་རྟོགས་
པའི་ རལ་ གྲི་ ཡིས། །བདག་ འཛིན་ དགྲ་བགེགས་ བསྒྲལ་ བ་ ལས་ བྱུང་བའི།།
གཞན་དོན་ཆགས་པའི་སྨན་རཀ་མཆོད་ཡོན་འདིས། །བསྟན་སྲུང་འཁོར་དང་
བཅས་པའི་ཐུགས་དམ་བསྐང་། །དད་མོས་མདངས་གསལ་དབང་པོའི་མེ་ཏོག་
དང་༑ ༑རྣམ་དག་ཚུལ་ཁྲིམས་གསུར་ཆེན་བདུག་སྤོས་དང་། །རྣམ་དཔྱོད་གསལ་
བའི་ཞུན་ཆེན་སྒྲོན་མེ་ཡིས། །བསྟན་སྲུང་འཁོར་དང་བཅས་པའི་ཐུགས་དམ་
བསྐང་༑ །བདེ་སྟོང་ སིམ་ བྱེད་ བྱང་སེམས་དྲི་མཆོག་དང་། །ཏིང་འཛིན་བདུད་
རྩིའི་ཤ་ཁྲག་ཞལ་ཟས་དང༌། །བསྟོད་དབྱངས་སྙན་པའི་རྐང་གླིང་ཐོད་རྔ་ཡིས།།
བསྟན་སྲུང་ འཁོར་ དང་ བཅས་པའི་ཐུགས་དམ་བསྐང་། །བྱང་ ཆུབ་ སེམས་ ཀྱི་
གཏོར་ཆེན་རི་རབ་ཙམ། །ཡོན་ཏན་བྱེ་བའི་ཤ་ཁྲག་དམར་གྱིས་བརྒྱན། །མང་
-171-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ཐོས་རོ་ལྡན་ཛ་གད་ཆང་ཕུད་ཀྱིས། །བསྟན་སྲུང་འཁོར་དང་བཅས་པའི་ཐུགས་
དམ་བསྐང་། །འདོད་ཆགས་ཆོས་ཉིད་གཡག་རོག་སྤྲིན་ལྟར་གཏིབས། །ཞེ་སྡང་
གནས་ལུགས་ཁྱི་ནག་དོམ་ལྟར་འཕྱོ། །གཏི་མུག་རང་བཞིན་ལུག་ནག་འཚེར་བ་
འདིས་༑ ༑བསྟན་སྲུང་འཁོར་དང་བཅས་པའི་ཐུགས་དམ་བསྐང་། །གཞན་ཡང་
དམ་ ཉམས་ ཕྱི་ནང་བསྒྲལ་བ་ཡི། །གཡང་ གཞིའི་ བླ་ རེ་ རྒྱུ་མའི་ལྟ་ལྡི་དང་།།
ཤུགས་ཆེན་རྟ་ནག་རྒྱན་གྱིས་བརྒྱན་པ་དང་། །བྱ་ནག་སོགས་ཀྱིས་ཁྱོད་ཀྱི་ཐུགས་
དམ་བསྐང་། །དེ་ལྟར་རྨད་དུ་བྱུང་བའི་དམ་རྫས་འདིས། །བསྟན་སྲུང་དམ་པ་
འཁོར་དང་བཅས་རྣམས་ཀྱི། །ཐུགས་དམ་གཉེན་པོ་མྱུར་དུ་བསྐངས་གྱུར་ནས།།
བསྟན་འཛིན་བདག་གི་མགོན་དང་སྟོང་གྲོགས་མཛོད། ཁྱད་པར་སྔགས་འཆང་
བདག་གི་དགེ་བའི་ལས། །འཇིག་རྟེན་ཁམས་སུ་ཕན་བདེ་འབྱུང་བའི་གཞི། །མ་
ལུས་འགྲོ་བའི་དེད་དཔོན་ཕྱོགས་འདི་རུ། །འབྱུང་བའི་མཐུན་རྐྱེན་རྣམ་དག་མྱུར་
སྒྲུབས་ཤིག །འདིར་འབད་དགེ་བ་ཉིན་མོར་བྱེད་པ་འདིས། །ཐུབ་བསྟན་ཤར་
རིའི་རྩེ་མོར་ཤར་བ་ཡིས། །ལེགས་བཤད་པད་ཚོགས་ཕྱོགས་མཐར་རབ་རྒྱས་
ནས༑ ༑ཕན་བདེ་སྦྲང་རྩིའི་དཔལ་ལ་རོལ་གྱུར་ཅིག །ཅེས་བསྟན་སྲུང་དམ་
པ་རྣམས་ལ་བསྟོད་ཅིང་བསྐང་བཤགས་སུ་གསོལ་བ་འདི་དག་གཙང་སྟག་ཚང་
གི་ལོ་ཙཱ་བ་ཤེས་རབ་རིན་ཆེན་རྒྱལ་མཚན་དཔལ་བཟང་པོས་སྦྱར་བའི་དགེ་བས་
བསྟན་པ་རིན་པོ་ཆེ་དར་རྒྱས་ཡུན་རིང་དུ་གནས་པར་བྱ་བའི་ཕྱིར་བསྔོའོ།།
མངྒལཾ།། །།
-172-



༄༅། །དཔལ་ལྡན་ཚོགས་གཉིས་མ་བཞུགས་སོ། །
དཔའ་ལྡན་ཚོགས་གཉིས་ རིན་ཆེན་གཞལ་མེད་ཁང་། །དགེ་ལེགས་བྱེ་
བའི་གཟི་འོད་མཆོག་ཏུ་འབར། །ཐུགས་རྗེའི་རྟ་བདུན་སྲིད་ཞིའི་མུན་སེལ་བ།།
ཚེ་དཔག་མེད་མགོན་ཉིན་བྱེད་ལ་ཕྱག་འཚལ། །ཚད་མེད་འགྲོ་ལ་ཐུགས་རྗེའི་
. གཞན་ དབང་ གིས། །དཔག་ མེད་རྣམ་ དཀར་ འཕྲིན་ལས་ འོད་ སྟོང་ འགྱེད།།
གྲངས་མེད་སྐྱེ་རྒུའི་སྐྱོན་གྱི་མུན་པ་སེལ། །མགོན་མེད་ཀུན་གྱི་སྐྱབས་མཆོག་ལ་
ཕྱག་འཚལ། །པདྨ་རཱ་གའི་ས་འཛིན་དབང་པོ་ནི། །མཚན་དཔེའི་དཔལ་གྱིས་
ལྷག་པར་བརྗིད་པའི་སྐུ། །རྡོ་ རྗེའི་དཀྱིལ་ཀྲུང་ཏིང་འཛིན་ཕྱག་རྒྱ་ཅན།། ཡིད་
འཕྲོག་ལྟ་བས་མི་ངོམས་ལ་ཕྱག་འཚལ། །མཐོན་མཐིང་རལ་པའི་ཆུ་འཛིན་སྤྱི་
བོར་བཅིངས། །རབ་མཛེས་ནམ་བཟའི་ཆུ་ཁུར་ཅི་ཡང་གཡོ། །རིན་ཆེན་བྱེ་བའི་
གློག་འཕྲེང་འོད་སྟོང་འགྱེད། །ཚངས་དབྱངས་འབྲུག་སྟོང་སྒྲོག་ལ་ཕྱག་འཚལ་
ལོ༑ ༑ཞི་བའི་ཉམས་ལྡན་ནད་གདོན་བར་ཆད་སེལ། །མཁའ་མཉམ་འགྲོ་ལ་
ཐུགས་རྗེ་ལྷག་པར་གཟིགས། །འཛུམ་ལྡན་ཚེ་དང་དཔལ་འབྱོར་ཡེ་ཤེས་རྒྱས།།
མཐའ་དག་དབང་དུ་མཛད་ལ་ཕྱག་འཚལ་ལོ། ཁྱད་པར་ཚེ་རིང་དོན་གཉེར་སྔོན་
ལས་ཀྱིས། །དུས་མིན་འཆི་བའི་འཇིགས་པས་ཉེན་པ་ཡི། །གང་གི་མཚན་ཙམ་
དྲན་པས་སྐད་ཅིག་ལ། །འཇིགས་ཆེན་མྱུར་དུ་སྐྱོབས་མཛད་ལ་ཕྱག་འཚལ།།
-173-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
མདོར་ན་ཚེ་དང་བསོད་ནམས་ཡེ་ཤེས་ཀྱི།། རྒྱུ་ཚོགས་ཉེ་བར་སྩོལ་བར་གཙོ་
མཛད་པ། །སྐྱབས་སུ་བརྟེན་པ་ཀུན་ལ་དཔལ་འབྱོར་ཚེ། །ཡེ་ཤེས་བདེ་བླག་
སྩོལ་དེར་བདག་ཕྱག་འཚལ། །འགྲོ་འདིས་རྙེད་ཀའི་མཐོ་རིས་ཐོབ་སྲིད་ཀྱང་།།
ཚེ་མཐར་སོན་པ་རྒྱ་ལམ་ཙམ་དུ་ཟད། །བདག་ཅག་དུས་མིན་འཆི་བས་འཇིགས་
རྣམས་ཀྱི། །སྐྱབས་མགོན་བླ་ན་མེད་ཁྱོད་ལ་ཕྱག་འཚལ། ཁྱོད་ཀྱི་ཞབས་པད་
ལེགས་ པར་ བརྟེན་ པ་ དག །གནས་ སྐབས་ ཚེ་ རིང་དཔལ་འབྱོར་ བློ་ འཆོག་
འཕེལ་༑ ༑མཐར་ཐུག་སྲིད་ཞིའི་རྒུད་པ་ཀུན་བཅོམ་ནས། །ཚེ་དཔག་མེད་མགོན་
མྱུར་དུ་ཐོབ་པར་ཤོག །ཚེ་རབས་ཀུན་ཏུ་རྣམ་འདྲེན་ཁྱོད་ཉིད་ཀྱིས། །རྗེས་སུ་
བཟུང་ཤིང་དགེ་ཚོགས་མ་ལུས་པ། །གེགས་མེད་ཐོབ་ནས་འགྲོ་འདི་སྲིད་མཚོ་
ལས༑ ༑མྱུར་དུ་སྒྲོལ་བའི་སྡེ་དཔོན་བགྱིད་པར་ཤོག །དགེ་བ་འདིས་ཀྱང་མ་རྒན་
འགྲོ་བ་ལ། །ཕན་བདེ་སྩོལ་བའི་སྦྱིན་བདག་ཐུབ་བསྟན་འདིར། །མི་ཕྱེད་མཐུན་
པའི་བསྟན་འཛིན་གྱིས་བརྒྱན་ཏེ། །ཕྱོགས་དུས་བཤད་སྒྲུབ་དཔལ་གྱིས་ཁྱབ་
གྱུར་ཅིག །ཅེས་པ་སྟག་ཚང་ལོ་ཙཱ་བ། ཤེས་རབ་རིན་ཆེན་གྱིས་སྦྱར་བའོ།།
མངྒ་ལཾ།།
174-



༄༅། །རྣལ་འབྱོར་རྒྱུད་ཀྱི་གསོལ་འདེབས་བཞུགས་སོ། །
ན་མོ་མཉྫ་ཤྲཱི་ཡེ། རྣལ་འབྱོར་རྒྱུད་ཀྱི་གསོལ་འདེབས་རྡོ་རྗེ་ཐེག་པའི་སྒོ་
འབྱེད་ཅེས་བྱ་བ། རྡོ་རྗེ་སེམས་དཔའ་ལ་ཕྱག་འཚལ་ལོ། །རིགས་ཀྱི་གཙོ་བོ་
རྒྱལ་བ་སྣང་རྣམ་མཛད། །རིགས་ཀྱི་འཁོར་ལོས་བསྒྱུར་རྒྱལ་གསང་བའི་བདག།
རིགས་ཀྱི་སྲས་མཆོག་རབ་གསལ་ཟླ་བའི་ཞབས། །རིགས་ཀྱི་དཔལ་མགོན་
གསུམ་ལ་གསོལ་བ་འདེབས། །སྒྲ་གཅན་འཛིན་ཞབས་ཡེ་ཤེས་རྡོ་ རྗེ་ དང༌།།
ཤེས་རབ་དངོས་གྲུབ་ཉི་མའི་སྙིང་པོ་སྟེ། །རྒྱལ་པོའི་ཐུགས་སྲས་ཀུན་སྙིང་བླ་མའི་
མཆོག ༑རིགས་འཛིན་གཙོ་བོ་རྣམས་ལ་གསོལ་བ་འདེབས། །ཚིག་དང་རིགས་
པ་ལ་མཁས་ཤཱཀྱ་བཤེས། །དོན་དང་མན་ངག་ལ་མཁས་སངས་རྒྱས་གསང་།།
གཉིས་ཀ་ལག་ལེན་ལ་མཁས་ཀུན་སྙིང་ཞབས། །ཡོ་གའི་མཁས་མཆོག་གསུམ་
ལ་ གསོལ་ བ་ འདེབས། །དེ་ དག་ དང་ མཉམ་ འཇམ་ དཔལ་ གྲགས་ པ་ དང་།།
འཇམ་དཔལ་བཤེས་གཉེན་སྒེག་པའི་རྡོ་རྗེ་དང་། །ཨ་བ་དྷུ་ཏི་ཛྙཱ་ན་ཤཱི་ལ་
སོགས༑ ༑ཡོ་གའི་བསྟན་འཛིན་རྣམས་ལ་གསོལ་བ་འདེབས། །ཀུན་ སྙིངཤེབ་
རབ་བསྐྱངས་དང༌ རབ་འབྱོར་བསྐྱངས།། ཤེར་ བྱང་ གྲོལ་མཛད་དྷརྨ་པཱ་ལའི་
ཞབས༑ ༑སྤྲུལ་པའི་སྐྱེས་མཆོག་ལོ་ཆེན་བཀའ་དྲིན་ཅན། །རིན་ཆེན་བཟང་པོའི་
ཞབས་ལ་གསོལ་བ་འདེབས། །ལོ་ཆུང་ལ་སོགས་སྟོད་ཀྱི་བུ་ཆེན་བཞི། །ཆོས་བློ་
-175-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ལ་སོགས་དབུ་གཙང་མཁས་པ་གསུམ། །གཞན་ཡང་ཟངས་དཀར་གཉན་སྟོན་
ཙརྱ་སོགས། །བོད་ཡུལ་མཁས་གྲུབ་རྣམས་ལ་གསོལ་བ་འདེབས། ཁྱད་པར་
དབང་རྒྱུད་གུར་ཤིང་བརྩོན་གྲུས་རྒྱལ། །གཉལ་ཉི་སྣུར་ཉི་དཀོན་གྲགས་རྒྱ་གར་
འཕན༑ ༑ཤག་འབུམ་སངས་འབུམ་ཆོས་སྐུ་འཕགས་འོད་བུ། །ལོ་མཆོག་དཔལ་
ལྡན་ཞབས་ལ་གསོལ་བ་འདེབས། །མདོ་སྔགས་སྤྱི་དང་ཁྱད་པར་རྣལ་འབྱོར་
རྒྱུད་༑ ༑ཆེས་ཆེར་ཉམས་པ་ལེགས་པར་གསོས་ནས་ནི། །རྒྱ་ཆེར་རྒྱས་མཛད་
བོད་ཀྱི་མིག་གཅིག་པོ། །བུ་སྟོན་ཆོས་རྗེའི་ཞབས་ལ་གསོལ་བ་འདེབས། །བླ་མ་
དམ་པ་ལོ་ཆེན་སེམས་དཔའ་ཆེ། །ཡང་ན་བྱང་རྩེ་གྲགས་རྒྱལ་འཇིགས་མེད་
གྲགས༑ ༑རྣལ་འབྱོར་རྒྱུད་ཀྱི་བཀའ་དྲིན་སྩོལ་མཛད་པའི། །རྩ་རྒྱུད་མཚུངས་
མེད་རྣམས་ ལ་ གསོལ་ བ་ འདེབས། །གཞན་ ཡང་། རྡོ་ རྗེ་ འཆང་ དབང་འཇམ་
དབྱངས་ཡེ་ཤེས་ཞབས། །འཇམ་དཔལ་གྲགས་པ་དཔལ་སྡེ་དྲི་མེད་སྦས། །རིན་
ཆེན་རྡོ་རྗེ་ཤེར་འབྱུང་སྦས་པའི་ཞབས། །བཞད་པའི་རྡོ་རྗེ་ཤད་དྷ་ཀ་ར་དང་། །ལོ་
ཆེན་ལོ་ཆུང་དགེ་སར་དར་མ་གྲགས། ཁྲི་སྟོན་ཆོས་རིན་ཆོས་སྐུ་འཕགས་པ་འོད།།
བུ་སྟོན་རིན་རྣམ་ཀུན་དགེ་འཕེལ་བ་མཁྱེན་སེམས་དཔའནམ་འོད་པ་ཆེ། །གསུང་
དབང་བླ་མའི་ཚོགས་ལ་གསོལ་བ་འདེབས། །སངས་རྒྱས་འཇམ་དབྱངས་སྒེག་
རྡོར་མུ་དྲའི་སིདྡྷིཞབས། པཱུར་ཎ་སིང་ཧ་ལྷ་དབང་སྨྲ་ཏི་ངག་གི་དབང་། །རྡོ་རྗེ་
རྟོག་ཤེས་རབ་ཆོས་རྡོར་རྒྱ་འ་མ་ཅན་ཤཀ་ཀྱ་སེང་གེ་ཁྲི་སྟོན་སོགས། །གསང་
ལྡན་བླ་མའི་ཚོགས་ལ་གསོལ་བ་འདེབས། །སངས་རྒྱས་ཕྱག་རྡོར་རབ་གསལ་སྒྲ་
གཅན་འཛིན། །ཀུན་སྙིང་དེ་བཞིན་གཤེགས་རྡོར་ཤད་དྷ་དཀར། །ལོ་ཆེན་ལོ་ཆུང་
ཡེ་འབར་ཚུལ་ཁྲིམས་འབར། །ཐོད་པ་དབེན་ཚ་གྲགས་དང་ཡེ་ཤེས་འོད། །རོང་
-176-



རྣལ་འབྱོར་རྒྱུད་ཀྱི་གསོལ་འདེབས།
པ་ཆོས་མགོན་འཕགས་པ་རིན་པོ་ཆེ། །བཀྲ་ཤིས་དཔལ་དང་ལོ་མཆོག་དཔལ་
ལྡན་བུ། །རིན་རྣམ་གྲགས་རྒྱལ་དཔལ་ལྡན་འཇིགས་མེད་གྲགས། །ཀུན་རིག་བླ་
མའི་ཚོགས་ལ་གསོལ་བ་འདེབས། །རྡོ་རྗེ་ཐེག་པའི་ཆུ་གཏེར་ཆེན་པོའི་བྱིངས།།
སྔགས་ལམ་དཔག་བསམ་ཡོངས་འདུའི་རྩ་བ་མཆོག །རྒྱ་བོད་མཁས་གྲུབ་ཀུན་
གྱི་ལོངས་སྤྱོད་ཆེ། །རྣལ་འབྱོར་རྒྱུད་ཀུན་སྤེལ་བར་བྱིན་གྱིས་རློབས། །བྱ་སྤྱོད་ལ་
མེད་འཁྱུད་པའི་བདེ་སྟོང་མཆོག །དབང་དུ་ངོ་སྤྲོད་ལམ་གྱི་གཙོར་བྱས་ནས།།
མངོན་བྱང་ལྔ་ཡིས་མྱུར་དུ་འཚང་རྒྱའི་ཚུལ། །ལེགས་པར་རྟོགས་ནས་བདེ་བླག་
འགྲུབ་པར་ཤོག །བདག་རྫོགས་རྣལ་འབྱོར་ཆེན་པོ་ཏིང་འཛིན་གསུམ།། རང་
དོན་བསྙེན་པའི་ཡན་ལག་མཐར་ཕྱིན་ནས། །སྦྱོར་དངོས་མཇུག་གསུམ་སྐྱོན་མེད་
ཆོ་ག་ཡིས། །གཞན་དོན་དཀྱིལ་འཁོར་ལས་རིམ་འགྲུབ་བར་ཤོག། ཅེས་དང་།
སྤྲོ་ན། ཁྲུས་ བྱས་ལྕེ་ལག་ བྱིན་རླབས་བསྲུང་འཁོར་བསྒོམ། །ཚོགས་བསགས་
སྔགས་སྡོམ་བཟུང་ནས་གཟུགས་བརྙན་སྦྱོར། །ངན་འགྲོ་དགུག་ཅིང་དྲལ་ནས་
ཚོགས་རྟེན་བསྡུ། །སྤྱི་དགོས་སྔོན་འགྲོའི་ཡན་ལག་རྫོགས་པར་ཤོག །གཞི་ལུས་
ལྷར་བསྐྱེད་སྙིང་གར་བདག་འཇུག་བླང༌། །སེམས་དཔའ་ལུས་བསྒྲུབ་སྒྲུབ་ཆེན་
ཕྱག་རྒྱ་བཞི། །བྱིན་རླབས་དབང་བསྐུར་མཆོད་པ་གསུམ་རྫོགས་པས། །བདག་
རྫོགས་རྣལ་འབྱོར་ཆེན་པོ་མཐར་ཕྱིན་ཤོག།ཞིང་སྦྱང་རྟེན་སྐྱེ་སྙོམས་འཇུག་མདུན་
དམིགས་དྲན། །མི་གཡོ་མཐར་སོན་མངོན་བྱང་ཆེན་པོ་ལྔས། །རྫོགས་པར་བྱང་
ཆུབ་བྱིན་རླབས་དབང་བསྐུར་གཤེགས། །དང་པོ་སྦྱོར་བའི་ཏིང་འཛིན་མཐར་
ཕྱིན་ཤོག །དབྱིངས་ཕྱུག་སྔགས་དང་ཕྱག་རྒྱས་བྱིན་གྱིས་བརླབས། །ཏིང་འཛིན་
དྲག་སྔགས་གྱིས་བསྐུལ་སྤྲོ་ཞིང་བསྡུས། །དོན་བྱས་ལྷར་གྱུར་ཆེད་བརྗོད་གནས་
-177-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ལ་འཁོད། །དགྱེས་གྱུར་དཀྱིལ་འཁོར་རྒྱལ་མཆོག་མངོན་འགྱུར་ཤོག །ཀུན་
བསྡུས་སྙིང་གར་བཅུགས་ཅིང་སླར་ཡང་ཕྱུང་། །སོ་སོར་ཐིམ་ཞིང་དགུག་གཞུག་
དབང་བསྐུར་མཆོག །རྒྱས་གདབ་ཕྲིན་ལས་མཆོག་ལ་བསྐུལ་བ་སོགས། །ལས་
ཀྱི་རྒྱལ་མཆོག་ཏིང་འཛིན་མཐར་ཕྱིན་ཤོག །དེ་ལྟར་རྣལ་འབྱོར་རྩ་བ་རྡོ་རྗེའི་
དབྱིངས༑ ༑ཐབས་ ཤེས་ བཤད་ རྒྱུད་ ཆ་ མཐུན་ དང་ བཅས་ ལམ། །དེ་ བཞིན་
གཤེགས་དང་རྡོ་རྗེ་པད་མ་ལས། །རིགས་བཞིའི་དཀྱིལ་འཁོར་མཐའ་དག་མངོན་
འགྱུར་ཤོག །ཕྱག་ཆེན་དམ་ཚིག་ཆོས་དང་ལས་ཀྱི་རྒྱུ། །སྙིང་པོ་ཕྱག་རྒྱ་གསང་
སྔགས་ རིགས་ སྔགས་ ལམ། །རྩ་ གཟུངས་ ཆོས་ ལས་ དཀྱིལ་ འཁོར་ བཞི་ ལ་
སོགས༑ ༑སྤྲུལ་བཤད་མཐའ་དག་ཉམས་ལེན་རྫོགས་པར་ཤོག །རྗེས་སུ་རྣལ་
འབྱོར་ཤིན་ཏུ་རྣལ་འབྱོར་དང་། །རྣལ་འབྱོར་ཆེར་གྱུར་ཡོ་གའི་རྒྱུད་ཀུན་རྫོགས།།
བླ་མེད་ཕ་མ་གཉིས་མེད་རྒྱུད་གསུམ་ལ། །བདེ་བླག་ཞུགས་ནས་དངོས་གྲུབ་ཆེར་
རྒྱས་ཤོག །ཅེས་རྣལ་ འབྱོར་རྒྱུད་ཀྱི་སྟོན་པ་དང་བསྟན་འཛིན་ལ་གསོལ་བ་
འདེབས་ཅིང་། བསྟན་པ་མཐའ་དག་སྨོན་ལམ་དུ་བྱས་པ་འདི་ཡང་། མདོ་སྔགས་
མཐའ་དག་རྒྱས་པར་འདོད་པའི་ལོ་ཙཱ་བ་ཤེར་རབ་རིན་ཆེན་གྱིས་སྦྱར་བ་དགེ་
ལེགས་འཕེལ་བར་གྱུར་ཅིག །
ཀུན་རིག་པས་དགོས་སུ་བྱེད་ན། རྒྱས་པའི་ལོ་ཆེན་གྱི་རྗེས་སུ།
གོ་པི་སྒོམ་ཆེན་ཀྱི་ནོར་ཛྙཱ་ན་དང་། །གཉལ་ཉིད་སོགས་སྦྱར། བླ་མ་དམ་པ་ལོ་
ཆེན་ སེམས་ དཔའ་ ཆེའི་ ཚབ་ ཏུ། བྱང་ སེང་ རྒྱལ་ བཟང་ རྟག་ པ་ ཆོས་ རྡོར་
སོགས༑ ༑ཞེས་པ་བཅུག གསུང་དབང་སོགས་བཞག རྡོ་རྗེ་ཐེག་པའི་ཆུ་གཏེར་
སོགས་ཚིགས་བཅད་གསུམ་གྱི་མཇུག་ཏུ། དགའ་བའི་ཚལ་དུ་རྒྱལ་བས་རྒྱུད་
-178-



རྣལ་འབྱོར་རྒྱུད་ཀྱི་གསོལ་འདེབས།
གསུང་ཚེ། །ནོར་བུ་དྲི་མེད་མནར་མེད་ནས་དྲངས་ལྟར། །རྣམ་དག་ཆོ་ག་འདིས་
ཀྱང་དམིགས་པའི་ཡུལ། །འཁོར་བ་ལས་གྲོལ་རྣམ་སྣང་མྱུར་ཐོབ་ཤོག །ཅེས་
པས་ཀྱང་འགྲུབ་བོ། །བསྡུ་ན། ཀུན་རིག་དགོས་ཀྱི་བརྒྱུད་པ་ལ། རིན་ཆེན་རྣམ་
རྒྱལ་རིན་ཆེན་རྒྱལ་མཚན་ཞབས། །ཞེས་སོགས་རང་རང་གི་བླ་མ་བཅུག་པས་
འགྲུབ་བོ།། །།དགེའོ།། །།
-179-



༄༅། །ཤེར་སྙིང་གི་བསྡུས་དོན་བཞུགས་སོ། །
ཨརྱ་མཉྫཤྲཱི་པྲ་ཎ་ལཿ རྨད་བྱུང་དགེ་ལེགས་བྱེ་བས་ལེགས་བསྒྲུབས་
པའི། །རྣམ་དག་མཛེས་སྐུའི་གཟི་འོད་སྟོང་ཕྲག་གིས། །སྐལ་ལྡན་རྨོངས་པའི་
མུན་པ་སེལ་མཛད་པའི། །འཇམ་དབྱངས་བླ་མའི་ཞབས་ལ་བདག་ཕྱག་འཚལ།
ཟབ་གསལ་སྤྲོས་པ་ཉེར་ཞི་འདུས་མ་བྱས། །སྒྲ་བརྗོད་བསམ་པའི་བྱ་བ་ཀུན་
ལས་གྲོལ། །འཕགས་བཞིའི་བཞེད་དོན་མཐའ་དག་བསྐྲུན་མཛད་པའི། །རྒྱལ་
ཡུམ་ཤེས་རབ་ ཕ་རོལ་ཕྱིན་ལ་འདུད། །བརྒྱད་ཁྲི་བཞི་སྟོང་རྒྱལ་བའི་བརྗོད་
ཚོགས་ ཀྱི། །རབ་དང་ཕུལ་བྱུང་རྒྱལ་ཡུམ་མ་ལུས་པའི། །སྙིང་པོ་བསྡུས་པའི་
བསྡུས་དོན་། །མཁས་པའི་ཡིད་འཕྲོག་ཡིད་རབ་དང་བས་བཤད། །འདིར་ཤེས་
རབ་ཀྱི་ཕ་རོལ་དུ་ཕྱིན་པ་ཡུམ་སྲས་བཅུ་བདུན་དུ་གྲགས་པ་རྣམས་ཀྱི་ནང་ནས་
འཕགས་པ་ཤེས་རབ་སྙིང་པོ་ཞེས་བྱ་བ། རྒྱ་བོད་ན་ཕྲིན་ལས་ཤིན་ཏུ་ཆེ་ཞིང་ལན་
གཅིག་བརྗོད་ པས་ ཀྱང་། སྲིད་ པའི་ དྲྭ་ བ་ མཐའ་ དག་ གཅོད་ པར་ནུས་ ངེས་
པ་འདིའི་བསྡུས་པའི་དོན་ནི་འདི་སྐད་ཅེས་བྱ་སྟེ། གླེང་གཞི་བསྟན་པ་རྗེས་སུ་
གནང་བའི་བཀའ། །དྲི་བ་དྲིས་ལན་བྱིན་གྱིས་བརླབས་པའི་བཀའ། །ལེགས་སོ་
གནང་བ་ཞལ་ནས་གསུངས་པའི་བཀའ། །འཁོར་རྣམས་མགུ་བ་སླར་ཡང་རྗེས་
གནང་བཀའོ། །དང་པོ་ལ། །འདི་སྐད་ཤེས་ ཕྱིན་ གསུང་བའི་ཕྱིའི་རྐྱེན། ཤེས་
-180-



ཤེར་སྙིང་བསྡུས་དོན།
ཕྱིན་གསུང་བའི་ནང་ གི་རྐྱེན། འདི་ལ་དེའི་ཚེ་སྟོན་པས་གཞན་ངོར་སྙོམས་
འཇུག་ གསར་ དུ་ མཛད། སེམས་ པས་ བརྗོད་ བྱའི་ དོན་ལ་མཉམ་པར་བཞག
༼བཀའ་གཉིས་པ་ལ། ཉན་ཐོས་ཆེན་པོས་ཇི་ལྟར་སློབ་ཚུལ་དྲིས། བྱང་སེམས་
ཆེན་པོས་སློབ་ཚུལ་རྒྱས་པར་སྨྲས། ༼དང་པོ་ལ། དེ་ནས་སངས་རྒྱས་ཀྱི་མཐུས་
མཚམས་་སྦྱར་བསྡུས་པ་པོའི་ཚིག དངོས་གཞི་དྲི་བ་པོ་ཡི་ཚིག་༼གཉིས་པ་ལ་
ཡང་མཚམས་སྦྱར་ཀུན་དགའ་བོའི་ཚིག །དེ་སྐད་ཅེས་སྨྲས་པ་དང་། དངོས་གཞི་
སྤྱན་ རས་ གཟིགས་ ཀྱི་ ཚིག ༼འདི་ ལ་། རྟོག་ བྱའི་ ལྟ་ བ་ སྟོང་ ཉིད་ ཟབ་ མོ་
བསྟན༑ ཟབ་མོ་རྟོགས་པའི་དགོས་པ་མཆོག་ཏུ་བསྒྲུབ། དགོས་པ་དེ་ལྡན་ཟབ་
དོན་སྔགས་སུ་བསྡུ། ཟབ་མོའི་དོན་ལ་ནན་གྱིས་སློབ་པར་གདམས།་༼དང་པོ་ལ།
འདུས་བྱས་ཆོས་ལ་བདེན་པའི་རང་བཞིན་དགག དེས་ན་ཤེས་བྱ་ཀུན་ལ་རང་
བཞིན་ཁེགས། །དང་པོ་ལ། ་དམ་བཅའི་ཚུལ་གྱིས་ལྟ་ཚུལ་བསྡུས་ཏེ་བསྟན།
༼ཤ་རིའི་བུ་རིགས་གྱི་བུ། སྒྲུབ་བྱེད་ཚུལ་གྱི་རིགས་པ་རྒྱས་པར་བཤད། འདི་
ལ་བཞི་བཤད་ཟབ་མོས་གཟུགས་༼གཟུགས་སྟོང་པའོ་ལ་རང་བཞིན་དགག དེ་
བཞིན་དུ་རིགས་པ་དེ་ཉིད་ཕུང་པོ་གཞན་ལ་སྦྱར། ཤེས་བྱ་ཀུན་ལ་རང་བཞིན་
ཁེགས་པ་ལ། ཆོས་ཅན་༼ཤ་རིའི་བུ་དེ་ལྟར་བས་ན་་སྟེང་དུ་བདེན་པའི་སྤྲོས་པ་
གཅད༑ ཆོས་ཉིད་སྟེང་དུ་སྣང་བའི་མཚན་མ་དགག ༼འདི་ལ་། འཁོར་བ་ཁོ་ནའི་
སྣང་བ་དགག འཁོར་འདས་གཉིས་ཀའི་སྣང་བ་དགག ༼དང་པོ་ལ་སྐྱེ་༼ཤ་རིའི་
བུ་དེ་ལྟར་བས་ན་མཆེད་བཅུ་གཉིས་རྫོགས་པར་བཀག ༼མིག་གི་ཁམས་མེད།
ཁམས་རྣམས་བཅོ་བརྒྱད་བསྡུས་ཏེ་དགག་པའོ།། ཞེས་དབུ་མ་ཆེན་པོའི་རྣལ་
འབྱོར་པ་དགེ་སློང་ལོ་ཙཱ་བ་པྲ་ཛྷཱ་རཏྣས་སྦྱར་བའོ།། །།
-181-



༄༅། །ཆོས་དང་ཆོས་ཉིད་རྣམ་འབྱེད་ཀྱི་རྣམ་བཤད་
བཞུགས་སོ།།
ན་མོ་མཉྫནཱ་ཐཱ་ཡ། སྟོན་མཆོག་ཐུབ་དབང་ལྷུན་པོ་དང༌། །རྒྱལ་ཚབ་
བསྟན་པའི་ཉི་མ་དང་། །བསྟན་འཛིན་ཟླ་སྐར་གྲངས་མེད་ལ། །བཏུད་ནས་རྣམ་
འབྱེད་གཉིས་པ་བཤད། །འདིར་བྱམས་པའི་ཆོས་ལྔའི་ནང་ཚན་འབྱེད་གཉིས་སུ་
གྲགས་པ་ལས། ཐེག་ཆེན་རྣམ་རིག་པའི་ཆོས་ཅན་འཁོར་བ་དང་ཆོས་ཉིད་མྱ་ངན་
ལས་འདས་པའི་འཇུག་ཚུལ་ཤེས་ནས་གནས་འགྱུར་གྱི་ཡེ་ཤེས་མངོན་དུ་བྱེད་
ཐབས་ལེགས་པར་སྟོན་པ་ཆོས་དང་ཆོས་ཉིད་རྣམ་པར་འབྱེད་པ་འཆད་པ་ལ།
མཚན་དང་། གཞུང་དང་། མཇུག་གི་དོན་ནོ། །དང་པོ་ལ་སྒྱུར་བ་ནི། རྒྱ་གར་
སོགས་ཏེ། དྷམ་ནི་ཆོས། དྷརྨཱ་ཏཱ་ནི་ཆོས་ཉིད། བཱི་བྷ་ག་ནི་རྣམ་པར་འབྱེད་པའོ།
བཤད་པ་ནི་བཤད་མ་ཐག་པ་བཞིན་ནོ། །ལོ་ཙཱ་བའི་ཕྱག་ནི༑ མགོན་པོ་སོགས་
།གཞུང་ གི་ དོན་ ལ་ དམ་བཅའ་ དང་། བཤད་ པ་ དངོས་ སོ༑ ༑དང་ པོ་ ནི།
བསྟན་བཅོས་འདི་བརྩམ་མོ་ཞེས་དམ་བཅའ་བའི་རྒྱུ་ཡོད་དེ། འཁོར་ ་འདས་
སོགས་འདོད་པས་སོ། །དབྱེ་དགོས་ཏེ། འཁོར་འགའ་ཞིག་་སོགས་ཞིང་གཞན་
མྱང་འདས་འགའ་ཞིག་ནི་མངོན་སུམ་ཉིད་དུ་བྱ་དགོས་པ་དེས་ནའོ། །
གཉིས་པ་ལ། དབྱེ་བ་དང་མཚན་ཉིད་ཀྱིས་མདོར་བསྟན། སོ་སོའི་འཇུག་
-182-



ཆོས་དང་ཆོས་ཉིད་རྣམ་འབྱེད་ཀྱི་རྣམ་བཤད།
ཚུལ་གྱིས་རྒྱས་པར་བཤད། དཔེའི་སྒོ་ནས་དོན་བསྡུ་བའོ། །དང་པོ་ལ་དབྱེ་བ།
འབྱེད་པའི་རྒྱུ་མཚན། སོ་སོའི་མཚན་ཉིད། མཚན་ཉིད་ངེས་བྱེད། གཅིག་དང་ཐ་
དད་བརྟག་པའོ། །
དང་པོ་ནི། གཉིས་པོ་དེ་དག་མཚན་ཉིད་ཀྱི་སྒོ་ནས་་འབྱེད་ན། ཆོས་
དང་ཆོས་ཉིད་གཉིས་པོ་དེ་ཤེས་བྱའི་ནང་ཚན་ཕྲ་མོ་ཞིག་ཡིན་ཏེ། དེ་གཉིས་ཤེས་
ན་ཀུན་ཤེས་པར་འགྱུར་བ་ཞིག་ཡིན་ཞེ་ན། ཕྱི་མ་ཡིན་ཏེ། ཕུང་སོགས་ཤེས་བྱ་
འདི་དག་ཐམས་ཅད་མཚན་ཉིད་ཀྱི་སྒོ་ནས་མདོར་བསྡུས་ན་ཆོས་དང་ཆོས་ཉིད་
རྣམ་པ་གཉིས་སུ་འདུས་པར་ཤེས་པར་བྱ་བ་ཡིན་པའི་ཕྱིར། ཆོས་འཁོར་བ་དང་།
དེ་བཞིན་དུ་དེ་གནས་གྱུར་པའི་ཆོས་ཉིད་ཀྱི་ཤེས་བྱ་ཐམས་ཅད་བསྡུས་པ་ཉིད་ཀྱི་
ཕྱིར་རོ། ། །
གཉིས་པ་ནི། འཁོར་འདས་སུ་འདུས་ན་ཆོས་དང་ཆོས་ཉིད་དུ་འདུས་
པ་ཤེས་བྱ་རིས་གཉིས་སུ་བྱེད་པའི་རྒྱུ་མཚན་ཡོད་དེ། ཤེས་བྱའི་རིས་དེ་ལ་ཆོས་
དོར་བྱའི་མཚན་ཉིད་ཀྱིས་རབ་ཏུ་ཕྱེ་བ་ནི་འཁོར་བ་ཡིན་ལ། ཆོས་ཉིད་བླང་བྱའི་
མཚན་ཉིད་ཀྱིས་རབ་ཏུ་ཕྱེ་སོགས་འདས་པ་ཡིན་པའི་ཕྱིར་རོ།། །
གསུམ་པ་ནི། མཚན་ཉིད་སོ་་སོ་ཇི་ལྟར་ཞེ་ན། གཉིས་ཡོད་པ་དེ་ལ་
རྟོག་བྱེད་ལ་གཟུང་འཛིན་གཉིས་དང་རྟོག་པ་ལ་ཇི་ལྟར་མངོན་པར་བརྗོད་པ་དོན་
སྤྱི་སྣང་བ་བསྡོམས་ན་ཡང་དག་པ་མ་ཡིན་པའི་ཀུན་ཏུ་རྟོག་པ་ནི་འཁོར་བའམ་
ཆོས་ཀྱི་མཚན་ཉིད་ཡིན་ནོ། །ཕྱིར་བལྟས་ཀྱི་བློ་ཆོས་ཅན། ཡང་དག་པ་མ་ཡིན་པ་
ཞེས་བརྗོད་རིགས་ཏེ། སྣང་བ་ལ་འཁྲུལ་པའི་བློ་ཡིན་པ། མེད་པ་གསལ་སྣང་
ཡིན་པ་དེའི་ཕྱིར། དེ་ཡང་ཆོས་ཅན། ཀུན་ཏུ་རྟོག་པར་བརྗོད་རིགས་ཏེ། དུས་
-183-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ཐམས་ཅད་དོན་དམ་ཡུལ་མེད་ཅིང་་བློས་རྟོག་ཙམ་མ་ཡིན་པས་སོ། །གཞན་ཡང་།
རྟོག་མེད་ལ་སྣང་བའི་གཟུགས་སོགས་དང་། རྟོག་པ་ལ་སྣང་བའི་བརྗོད་པར་བྱ་
བ་དང་། རྗོད་པར་བྱེད་པ་གཉིས་དཔྱད་ངོར་བདེན་མེད་དུ་ཁྱད་མེད་པའི་དེ་
བཞིན་ཉིད་ནི་ཆོས་ཉིད་ཀྱི་མཚན་ཉིད་ཡིན་ནོ། །
བཞི་པ་ནི། འཁྲུལ་པ་གཞན་རིག་ནི་ཆོས་ཅན། ཀུན་སོགས་ཡིན་ཏེ།
དོན་ལ་མེད་པར་སྣང་བའི་བློ་ཡིན་པའི་ཕྱིར། དཔེར་ན་སྒྱུ་སོགས། རྟགས་གཞན་
ཡོད་པའི་གཉིས་སྟོང་ཡང་ནི་མི་སྣང་བའི་ཕྱིར་རོ། །སྐབས་འདིར་དོན་ལ་མེད་པ་
དང་འཁྲུལ་ངོར་སྣང་བ་གཉིས་ཀ་རིགས་ཏེ། མེད་སོགས་མི་འཐད་པའི་ཕྱིར་ཏེ།
མཚན་ཉིད་ངེས་བྱེད་འདིས་ནི་གྲུབ་པ་བཤད་པ་ཡིན་ཏེ། མེད་སྣང་གང་རུང་མེད་
ན་འཁོར་འདས་མི་གྲུབ་པ་དང་། ཁྱད་པར་འཁོར་བ་འཁྲུལ་སྣང་དུ་བསྟན་པའི་
ཕྱིར་རོ། །
ལྔ་པ་ནི། འཁོར་འདས་གཉིས་པོ་འདི་དག་མཚན་ཉིད་གཅིག་ཉིད་
དང་རྫས་སོ་སོ་བ་ཡང་མ་ཡིན་ཏེ། རིམ་བཞིན་ཡོད་དེ། ཁྱད་པར་ཡོད་པ་དང་
མེད་པའི་ཕྱིར་ཏེ། མྱང་འདས་ནི་རིགས་ངོར་ཡོད་ལ། འཁོར་བ་ནི་མེད་པའི་ཕྱིར་
དང༌༑ རིགས་ངོར་དངོས་པོར་ཡོད་མེད་ཁྱད་མེད་པའི་ཕྱིར་ཏེ། མྱང་འདས་ནི་
འཁོར་བྲལ་ཙམ་གྱི་ལུས་མྱང་འདས་ཡིན་ལ་འཁོར་བ་ཡང་འཁྲུལ་སྣང་ཙམ་ཡིན་
པའི་ཕྱིར་རོ། །
གཉིས་པ་ལ། ཆོས་འཁོར་བའི་དང་། ཆོས་ཉིད་མྱང་འདས་ཀྱི་འཇུག་
ཚུལ་ལོ། །དང་པོ་ལ་བསྟན་བཤད་དོ། །
དང་པོ་ནི། རྣམ་པ་དྲུག་གིས་ཆོས་སོགས་པ་སྟེ། མཚན་ཉིད་སོ་གསུམ།
-184-



ཆོས་དང་ཆོས་ཉིད་རྣམ་འབྱེད་ཀྱི་རྣམ་བཤད།
གནས་ཐུན་མོང་ཡིན་མིན་གཉིས། གཟུང་སོགས་པས་སོ། །
བཤད་པ་ལ་གསུམ། བཤད་ཟིན་དྲན་པ་ལ་སྦྱར། གནས་གསུམ་སོ་
སོར་བཤད་པའོ། །དང་པོ་ནི། དྲུག་པོ་དེ་ལ་མཚན་ཉིད་སོགས་མིན་པ་ཆོས་ཅན།
འདིར་བསྐྱར་ནས་བཤད་མི་དགོས་ཏེ། སྔར་ཇི་ལྟར་མདོར་བསྟན་པ་བཞིན་དུ་
རིག་པར་བྱ་བ་ཡིན་པའི་ཕྱིར། །
གཉིས་པ་ལ་དང་པོ་གཉིས་བཤད། ཐ་མ་བཤད་པའོ། །དང་པོ་ལ་
མདོར་བསྟན་ནི། འདིར་བསྟན་བཅོས་ཀྱི་གནས་ནི་ཡོད་དེ། གང་ཞིག་འཁོར་བ་
བཅུད་སེམས་ཅན་གྱི་ཁམས་དང་། གང་དུ་འཁོར་བ་སྣོད་འཇིག་རྟེན་གྱི་ཁམས་དེ་
ནི་ཀུན་ཏུ་གནས་པའི་ཕྱིར། རྒྱས་བཤད་ལ། སྣོད་ཐུན་མོང་བར་བསྟན། བཅུད་
གཉིས་ཀར་བསྟན་པའོ། །
དང་ པོ་ནི། ཕྱི་འཇིག་རྟེན་ ཁམས་ ཀྱི་ སྣང་བ། ལས་མཐུན་ སྣང་བ་
རྣམས་ལ་ཐུན་མོང་བ་ཡིན་ཏེ། དེའི་རྣམ་པར་རིག་པ་སྣང་ཚུལ་ཐུན་མོང་བ་གཅིག་
པ་ལྟ་བུར་སྣང་བའི་ཕྱིར།
གཉིས་པ་ནི། བཅུད་སེམས་ཅན་གྱི་ཁམས་ནི་སྣང་བ་ཐུན་མོང་བར་
སྣང་བ་ཡང་ཡོད་ལ། འགའ་ཞིག་སྣང་ཚུལ་ཡང་ན་ཐུན་མོང་མིན་པར་སྣང་བ་ཡོད་
དེ༑ སྐྱེ་འཆི་བྱེད་པར་སྣང་བ་དང་། མིག་གིས་ལྟ་བ་ལ་སོགས་པའི་ཐ་སྙད་དང་།
རྗེས་སུ་བཟུང་བས་ཕན་པ་དང་། ཚར་བཅད་པས་གནོད་པ་དང་། དད་སོགས་
ཡོན་ཏན་དང་། སྡང་བ་སོགས་སྐྱོན་དུ་ལུས་ངག་ལ་སྣང་བ་དག་ནི་ཆོས་ཅན།
ཐུན་མོང་བ་ཡིན་ཏེ། བདག་པོའི་རྐྱེན་ཉིད་ཀྱིས་ཕན་ཚུན་རྒྱུ་འབྲས་སུ་གྱུར་པ་
ཡིན་པའི་ཕྱིར། གནས་ཀུན་གཞི་དང་། རྣམ་པར་རིག་པ་ཚོགས་བདུན་དང་། སོ་
-185-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
སོའི་རྒྱུད་ཀྱི་བདེ་སྡུག་དང་
། ལས་ཀུན་སློང་དང་། གང་དུ་འཆི་བ་དང། སྐྱེ་བའི་
རྣམ་ཤེས་དང་། སྤང་བྱའི་ས་བོན་གྱིས་བཅིངས་པ་དང་དེ་ལས་གྲོལ་བའི་རྣམ་
གྲོལ་ཏེ་སོ་སོའི་ཤེས་རིག་གིས་བསྡུས་པ་རྣམས་ནི། ཆོས་དེའི་གནས་ཐུན་མོང་མ་
ཡིན་པ་ཡིན་ཏེ། ཕན་ཚུན་སྣང་དུ་མི་རུང་བའི་སྒོ་ནས་སྣང་བ་ཐུན་མོང་མིན་པ་
ཡིན་པའི་ཕྱིར། འདིར་ལུས་ངག་གི་ཐ་སྙད་ནི་ཐུན་མོང་བ་་དང་། ལས་ནི་ཐུན་
མོང་མིན་པར་གསུངས་པས་ལུས་ངག་གི་དགེ་སྡིག་གི་རིག་བྱེད་རྣམས་ལས་མིན་
པར་བསྟན་ཏོ་ཞེས་ཟེར་མོད། དགེ་སྡིག་གི་ལས་གཟུགས་ཅན་ནི་མངོན་པ་ཀུན་
ལ་བཏུས་སོགས་སུ་རྒྱ་ཆེར་བཤད་པ་དང་། འདིའི་འགྲེལ་པར་ཡང་ལས་ཀྱི་རྣམ་
པར་རིག་པ་ཞེས་གསུངས་ཤིང་། རྣམ་རིག་ནི་ཤེས་པའི་སྟེང་དུ་འཇོག་པའི་ཕྱིར་
ཏེ༑ ལས་ཀྱི་རྣམ་རིག་མིན་པ་བསྟན་པ་ཙམ་མོ། །གཉིས་པ་ནི། ཐོག་མར་གཟུང་
བར་སྣང་བ་འདི་དོན་ལྡན་དུ་མེད་པར་གྲུབ་སྟེ། སྣང་བ་ཐུན་མོང་བ་དང་དེ་མིན་
གཉིས་ཀ་དཔྱད་ན་རྣམ་ཤེས་ལ་མི་སྣང་བའི་ཕྱིར། དང་པོ་གྲུབ་སྟེ། སྣང་ན་ཕྱི་
སོགས་རྣམ་རིག་ལ་སྣང་བ་འདི་རྣམ་པར་སོགས་དོན་དུ་ཡོད་དགོས་པ་ལས་ཡོད་
པ་མ་ཡིན་པའི་ཕྱིར། འཁྲུལ་ངོར་ཐུན་མོང་བར་སྣང་བ་ཉིད་ཡིན་པའི་ཕྱིར་ཏེ།
དཔྱད་ངོར་ལྷ་སྦྱིན་ལ་སྣང་བ་དེ་མཆོད་སྦྱིན་ལ་སྣང་མི་སྲིད་པའི་ཕྱིར། གཉིས་པ་
གྲུབ་སྟེ། སྣང་ན་གཅིག་ཤེས་སོགས་ཕན་ཚུན་ཡུལ་དུ་གྱུར་དགོས་པ་ལས་དེ་ལྟར་
མ་ཡིན་པའི་ཕྱིར་ཏེ། མཉམ་པར་མ་བཞག་པ་ལ་ནི་རང་གི་རྣམ་རྟོག་གི་གཟུང་
ཡུལ་གཞན་གྱི་སེམས་སུ་སྣང་བའི་ཕྱིར་དང་། མཉམ་པར་བཞག་པ་དག་ལ་ནི་
ཏིང་ངེ་འཛིན་གྱི་སྤྱོད་ཡུལ་གྱི་གསལ་སྣང་དེའི་གཟུགས་བརྙན་གཞན་སེམས་སུ་
སྣང་བའི་སྒོ་ནས་གཞན་སེམས་ཤེས་པར་འཇོག་པའི་ཕྱིར། འོ་ན་གཟུང་བར་སྣང་
-186-



ཆོས་དང་ཆོས་ཉིད་རྣམ་འབྱེད་ཀྱི་རྣམ་བཤད།
བ་མ་གྲུབ་ཀྱང་འཛིན་པར་སྣང་བ་གྲུབ་བོ་ཞེ་ན། དཔྱད་ངོར་འཛིན་སོགས་གྲུབ་
སྟེ༑ གཟུང་བར་སྣང་བ་མེད་པར་གྲུབ་པའི་ཕྱིར་ནའོ། །གཟུང་འཛིན་དུ་སྣང་བ་
དོན་ལ་མེད་པར་གྲུབ་པ་དེ་ལས་ཀྱང་སོགས་ཏེ། སྣང་བ་ཐམས་ཅད་དེ་བཞིན་
ཉིད་མི་ཤེས་མི་བདེན་དུ་བརྟགས་པའི་ཐོག་མ་མེད་པའི་ཀུན་ནས་ལྡང་བ་ཀུན་
གཞིའི་ས་བོན་གྱི་ནུས་མཐུ་ཙམ་དུ་གྲུབ་པས་སོ། །དེའི་རྒྱུ་མཚན་ཡང་། གཟུང་
འཛིན་བདེན་པ་ཡོངས་སུ་་སོགས་ཕྱིར་ཏེ། ཡུལ་གཅིག་ལ་ཆུ་དང་རྣག་ལ་སོགས་
པ་འགལ་བའི་རྣམ་པར་ཤེས་པ་སྐྱེ་བ་མཐོང་བའི་ཕྱིར་རོ། །དེས་ན་ཆུ་དང་རྣག་དུ་
སྣང་བ་ཡུལ་ཐ་དད་དུ་འདོད་པ་དབུ་མ་ཆེན་པོའི་ལུགས་སུ་གྲགས་པ་ནི་སེམས་
ཙམ་པ་བས་ཀྱང་གྲུབ་མཐའ་དམན་ནོ། །
གཉིས་པ་ལ་མདོར་བསྟན་ནི། རྣམ་པ་སོགས་ཏེ། མཚན་ཉིད་སོགས་
པས་སོ། །རྒྱས་བཤད་ལ། དང་པོ་ལ་ལྔ་བཤད། དྲུག་པ་བཤད་པའོ། །
དང་པོ་ནི། ཆོས་ཉིད་ཀྱི་མཚན་ཉིད་ནི་བཤད་ཟིན་ཏེ། མདོར་བསྟན་པ་
ཇི་ལྟ་བ་བཞིན་ཡིན་པའི་ཕྱིར། ཀུན་ཏུ་གནས་པའི་གནས་ནི་ཡོད་དེ། སྤྱིར་ཆོས་
ཐམས་ཅད་ཡིན་ལ། ཁྱད་པར་འོན་ཀྱང་ཐེག་ཆེན་གྱི་མདོ་སྡེ་ཐམས་ཅད་གནས་
ཡིན་པའི་ཕྱིར། ཆོས་ཉིད་་དེ་ལ་ངེས་པར་འབྱེད་པ་ནི་མཚན་གཞི་ཡོད་དེ། ཐེག་
སོགས་ཐམས་ཅད་དེའི་མཚན་གཞི་ཡིན་པའི་ཕྱིར། དེ་ལ་འཇུག་པའི་ཆོས་བཞི་པ་
རེག་པ་ནི་ཡོད་དེ། ཡང་དག་པའི་ལྟ་བ་གསར་དུ་ཐོབ་པའི་ཕྱིར་དུ་སྐབས་མཐོང་
བའི་ལམ་ལ་ཚུལ་དོན་སྤྱི་ཙམ་ཡིན་པར་མངོན་སུམ་གྱི་ཚུལ་གྱིས་ཡུལ་གཉིས་སྟོང་
གི་དེ་བཞིན་ཉིད་ཐོབ་ཅིང་རྟོགས་ནས་ཉམས་སུ་མྱོང་བ་གང་ཡིན་པ་དེ་ལ་སྐབས་
འདི་ལས་རེག་པ་ཞེས་གསུངས་པའི་ཕྱིར་རོ། །རེག་པ་མཐོང་ལམ་གྱི་མཐོང་བའི་
-187-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
དོན་ལ་ངེས་པ་དྲངས་པའི་སྒོམ་ལམ་ཆོས་ཅན། རྗེས་སུ་དྲན་པ་ཞེས་བརྗོད་དེ།
མཐོང་ལམ་གྱིས་ཐོབ་ཟིན་ཡོངས་སུ་གཅོད་པའི་དྲན་པས་མངོན་དུ་ཕྱོགས་པར་
བྱེད་པའི་ཕྱིར། མཚན་གཞི་ཁྱད་པར་ཅན་ཡོད་དེ། བྱང་ཆུབ་ཕྱོགས་ཀྱིས་བསྡུས་
པའི་ཐར་ལམ་རྗེས་ལ་མངོན་རྟོགས་ཡིན་པའི་ཕྱིར། སྒོམ་པ་ལ་དགོས་ཆེད་ཡོད་
དེ༑ སྒོམ་སྤང་དེའི་དྲི་མ་དྲུང་ཕྱུང་བའི་ཆེད་ཡིན་པའི་ཕྱིར། །
གཉིས་པ་ལ་དངོས་དང་གནས་གྱུར་སྒྲུབ་བྱེད་དོ། །དང་པོ་ནི།
དྲུག་ཡོད་པ་དེ་ལ་གནས་གྱུར་དེའི་བདག་ཉིད་དུ་ཉེ་བར་སོན་པ་མཐར་ཕྱིན་པའི་
ལམ་ནི། རྣམ་པ་ཐམས་ཅད་ནས་མ་དག་པ་མི་སྣང་བར་དེ་བཞིན་ཉིད་ཙམ་དུ་
སྣང་བ་ཡིན་ཏེ། སེམས་ཀྱི་དེ་བཞིན་ཉིད་སྒོམ་སྤང་གི་དྲི་མ་མེད་པར་གྱུར་པ་ན་
ཐོབ་པའི་ལམ་ཡིན་པའི་ཕྱིར།
གཉིས་པ་མདོར་བསྟན་ནི། མཐར་ཕྱིན་པའི་ལམ་དེ་ཡང་། གནས་
གྱུར་བ་ཡོངས་སུའམ་མ་ལུས་པར་གྲུབ་པ་ཡིན་ཏེ། སློབ་ལམ་ནའང་གནས་གྱུར་
ཡོད་ཀྱང་མ་རྫོགས་ལ་དེར་རང་ལམ་གྱི་ཐོབ་བྱའི་གནས་གྱུར་རྫོགས་ནས་དེའི་
བདག་ཉིད་དུ་གྱུར་པའི་ཕྱིར་རོ། །གནས་གྱུར་དེ་ལ་ཐབས་གང་གིས་འཇུག་ཅེ་ན།
རྣམ་ པ་ སོགས་ཏེ། ངོ༌ བོའམ་རང་བཞིན་དང་། རྫས་ སམ་དངོས་པོ་དང་གང་
སོགས། ཉེས་དམིགས་་དང་ཕན་ཡོན་ལ་འཇུག་པས་སོ། །བཅུ་པོ་ཡང་། དང་པོ་
གསུམ་མཚན་ཉིད། མཚན་གཞི། གང་ཟག་གོ །དེ་ནས་གཉིས་ཡོན་ཏན་ནོ། །དེ་
ནས་གསུམ་ཐོབ་ཐབས་སོ། །ཐ་མ་གཉིས་སྐྱོན་ནོ། །ཐོབ་ཐབས་གསུམ་པོ་རྒྱུ་
ཚོགས་དང་འཛིན་སྟངས་དང་གནས་སྐབས་སོ། །
རྒྱས་བཤད་ལ་ངོ་བོ་ནི། དྲུག་པོ་དེ་ལ་གནས་གྱུར་གྱི་ངོ་བོ་ལ་འཇུག་
-188-



ཆོས་དང་ཆོས་ཉིད་རྣམ་འབྱེད་ཀྱི་རྣམ་བཤད།
པ་ནི། སྤང་བྱ་གློ་བུར་བའི་དྲི་མ་མི་སྣང་བ་དང་ཐོབ་བྱ་དེ་བཞིན་ཉིད་སྣང་བའི་
དོན་དུ་ལམ་སྒོམ་པས། དེ་བཞིན་ཉིད་དྲི་མ་མེད་པར་འགྱུར་བ་གང་ཡིན་པ་ནི་
གནས་གྱུར་གྱི་ངོ་བོ་ཡིན་ལ། དེ་ཐོས་བསམ་ཙམ་གྱིས་ཤེས་པ་ནི་ངོ་བོ་ལ་འཇུག་
པའོ། །
དངོས་པོ་རྫས་ལ་འཇུག་པ་ནི། གནས་གྱུར་གྱི་མཚན་གཞི་གསུམ་སྟེ།
ཐུན་མོང་བ་སྣོད་ཀྱི་རྣམ་རིག་གི་ཆོས་ཉིད་དེ་བཞིན་ཉིད་དེ་དྲི་བཅས་ལས་དྲི་མེད་
དུ་གནས་ཡོངས་སུ་གྱུར་པ་དང་། དེ་བཞིན་དུ་རྗོད་བྱེད་མདོ་སྡེ་སོགས་རྣམས་སོ།།
གང་ཟག་ནི་བཞི་སྟེ། གནས་གྱུར་དང་པོ་གཉིས་ནི་སོགས་སོ།
ཁྱད་པར་ནི་ཉན་རང་ལས་སངས་རྒྱས་བྱང་ཆུབ་སེམས་དཔའ་རྣམས་
ཀྱི་གནས་གྱུར་ཁྱད་པར་འཕགས་ཏེ། ཞིང་ཡོངས་སུ་དག་པས་སྣང་བ་དག་པའི་
ཁྱད་པར་དང་། ཆོས་སྐུ་དག་པས་གཟིགས་པ་དག་པ་དང་། ལོངས་སྤྱོད་རྫོགས་
སྐུ་དག་པས་འདོམས་པ་དག་པ་དང་། སྤྲུལ་སྐུ་ཐོབ་པས་མངོན་ཤེས་སོགས་ཀྱི་
དབང་འབྱོར་དག་པ་ཐོབ་པའི་ཁྱད་པར་ལས་སོ། །
དགོས་པ་རྟོགས་པ་ནི་ཐེག་ཆེན་གྱི་གནས་གྱུར་ཡོན་ཏན་གསུམ་ལྡན་
ཏེ། སྨོན་ ལམ། དམིགས་ པ། སྦྱོར་ བའི་ ཁྱད་ པར་ རོ། །དང་ པོ་ ནི། ཐེག་ ཆེན་
སེམས་བསྐྱེད་སྔོན་ནས་བསྐྱེད་པའོ། །གཉིས་པ་ནི། ཐེག་ཆེན་སྟོན་པའི་གསུང་
རབ་བོ། །གསུམ་པ་ནི། ས་བཅུ་ལ་བརྩོན་འགྲུས་རབ་ཏུ་སྦྱོར་བའོ། །
གནས་སམ་རྟེན་ལ་འཇུག་པ་ལ། མདོར་བསྟན་ནི། རྣམ་སོགས་ཏེ།
འཇུག་པས་སོ། །དྲུག་པོ་ནི་མི་རྟོག་ཡེ་ཤེས་ནི་གནས་གྱུར་ཐོབ་པ་ལ་མེད་མི་
རུང་ཡིན་ལ་དེའི་དམིགས་རྐྱེན་སོགས་དང་བྱེད་ལས་དང་རྒྱུ་དང་ཡུལ་སྣང་ཚུལ་
-189-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
དང་༑ ཡོན་ཏན་དང༌། ཁྱད་ཆོས་ སོ། །རྒྱས་བཤད་ལ་ དང་ པོ་ནི། མཐོང་ལམ་
མཉམ་གཞག་གཙོ་བོར་གྱུར་པའི་མི་རྟོག་ཡེ་ཤེས་དེ་ལ་དམིགས་སོགས་རྒྱུ་ཚོགས་
ལ་འཇུག་པ་ནི་རྐྱེན་རྣམ་པ་བཞི་སྟེ། ཐེག་པ་ཆེན་པོ་སྟོན་པའི་གསུང་རབ་ནི་
དམིགས་པའི་རྐྱེན། ཐེག་ཆེན་ཚོགས་ལམ་དུ་ལྷག་པར་མོས་པ་ནི་རྒྱུའོ། །སྦྱོར་
ལམ་དུ་བསམ་བྱུང་གི་ངེས་ཤིང་འདྲིས་པ་ནི་དེ་མ་ཐག་པའི། གྲངས་མེད་གཅིག་
ཏུ་ཚོགས་ ཡོངས་སུ་རྫོགས་པ་ནི་བདག་པོའི་རྐྱེན་ཡིན་པའི་ཕྱིར། བྱེད་ལས་
མཚན་ མ་ སོགས་ ཏེ། ཆགས་ སོགས་ མི་མཐུན་པའི་ ཕྱོགས་ ཀྱི་ དང༌། མི་ སྡུག་
སོགས་གཉེན་པོ་དང་། གཉིས་སྟོང་ལ་ཞེས་པ་དེ་བཞིན་ཉིད་ཀྱི་དང་། འབྲས་བུ་
བྱང་ཆུབ་ལ་ཞེན་པ་རྟོག་པའི་མཚན་མ་སྟེ་བཞི་པོ་ཐམས་ཅད་སྤངས་པས་ཡིན་ལ།
བཞི་པོ་འདིས་ནི་རིམ་པ་སོགས་སྤངས་པར་མདོ་ལས་བསྟན་པ་ཡིན་ནོ། །རྒྱུ་ཡང་
དག་པའི་སྦྱོར་སོགས་ཏེ། རྣམ་དག་ཙམ་དུ་དམིགས་པའི་སྦྱོར་བ་གཟུང་མེད་ལ་
སྣང་བ་ཐོབ་པ་དང་། དེ་ལས་གཟུང་བ་མི་དམིགས་པའི་སྦྱོར་བ་དེ་ལ་སྣང་བ་
མཆེད་ཀྱང་། དེ་ལས་དམིགས་པ་རྣམ་རིག་ཙམ་དུ་ཡང་མི་དམིགས་པའི་སྦྱོར་བ་
དེ་ བཞིན་ ཉིད་ ཀྱི་ ཕྱོགས་ གཅིག་ ལ་ ཞུགས་ པ་ དང་། གཟུང་ འཛིན་ གཉིས་ མི་
དམིགས་པས་དེ་བཞིན་ཉིད་ཙམ་དུ་དམིགས་པའི་སྦྱོར་བ་ནི་དེ་མ་ཐག་པའི་འམ་
བར་ཆད་མེད་པའི་ཏིང་ངེ་འཛིན་ཏེ་དྲོད་རྩེ་བཟོད་མཆོག་བཞིའོ། །
ཡུལ་སྣང་ཚུལ་གྱི་མི་རྟོག་ཡེ་ཤེས་དེ་ལ་མཚན་ཉིད་ཀྱིས་འཇུག་པ་ནི་
རྣམ་པ་གཉིས་ཀྱིས་ཤེས་པར་བྱ་སྟེ། ཆོས་ཉིད་གནས་པ་ལས་དང་། སྣང་མེད་
ལས་དང༌། སྣང་བ་ལས་འཇུག་པ་གསུམ་ཡིན་པའི་ཕྱིར། གཞི་ནས་ཆོས་ཉིད་
སོགས་ལས་ནི། གཟུང་འཛིན་གཉིས་སུ་མེད་ཅིང་སྒྲ་རྟོག་གི་བརྗོད་དུ་མེད་པའི་
-190-



ཆོས་དང་ཆོས་ཉིད་རྣམ་འབྱེད་ཀྱི་རྣམ་བཤད།
ཆོས་ཉིད་ནི་གནས་པ་ཉིད་ལས་འཇུག་སྟེ། དེ་ཡུལ་གྱི་གནས་ཚུལ་ཡིན་པས་སོ། །
བློ་ལ་སྣང་ཚུལ་གྱི་སྒོ་ནས་སྣང་བ་མེད་པ་ལས་ཀྱང་འཇུག་པ་ནི།
རྟོག་མེད་ལ་སྣང་བའི་གཟུང་འཛིན་གཉིས་དང་རྟོག་པ་ལ་སྣང་བའི་ཇི་ལྟར་མངོན་
པར་བརྗོད་པ་དང་
། མིག་སོགས་དབང་པོ་དང་། གཟུགས་ སོགས་ཡུལ་དང༌།
མིག་གི་རྣམ་ཤེས་སོགས་རྣམ་རིག་དང་། སྣོད་ཀྱི་འཇིག་རྟེན་གཏན་སྣང་བ་མེད་
པའི་ ཕྱིར་ རོ། །དེ་ལྟར་སྣང་མེད་ལྔ་བསྟན་པ་འདིས་ནི། མདོ་ལས་རྣམ་པར་
སོགས་ ཀྱི་ མཚན་ ཉིད་ ལྔ་ བསྟན་ པ་ རྣམས་ ཇི་ ལྟ་ བ་ བཞིན་ བརྗོད་ པ་ ཡིན་
ཏེ༑ གཟུང་འཛིན་དུ་རྟག་ཏུ་མེད་པ་དང་། དབང་པོ་ལ་མི་གནས་པ་དང་། ཡུལ་
སྣང་བ་མེད་ཅིང་ཡུལ་ཅན་རྣམ་རིག་མེད། རྟེན་ལ་གནས་མེད་ཅེས་བྱའོ། །སྣང་
བ་ལས་འཇུག་པ་ནི། མཉམ་གཞག་ཏུ་ཆོས་ཐམས་ཅད་ནམ་མཁའི་དཀྱིལ་ལྟར་
གཉིས་སྣང་མེད་པའི་གསལ་རིག་ཏུ་དང་། རྗེས་ཐོབ་ཏུ་འདུ་ཤེས་ཐམས་ཅད་སྣང་
སྟོང་སྒྱུ་མ་དང་རྨི་ལམ་སོགས་ལྟ་བུར་སྣང་བའི་ཕྱིར་རོ། །དགོས་པའམ་ཕན་ཡོན་
འཇུག་པ་སོགས་ཏེ། གནས་འགྱུར་མཐར་ཐུག་པས་ཆོས་སྐུ་རྫོགས་པར་ཐོབ་པ་
དང་༑ ཟག་བཅས་ཀྱི་བདེ་བ་སྤངས་ཤིང་གཏན་དུ་་དེའི་བདག་ཉིད་དུ་གྱུར་པས་
གོང་ན་མེད་པའི་བདེར་གནས་མཆོག་ཐོབ་པ་གཉིས་རང་དོན། ཇི་ལྟ་ཇི་སྙེད་
མཁྱེན་པས་གཟིགས་པ་དང་། ཇི་ལྟར་འོས་པར་ཆོས་འདོམས་པ་ལ་དབང་འབྱོར་
ཐོབ་པ་གཉིས་གཞན་དོན་ཏེ་མཐར་ཐུག་གི་འབྲས་བུ་ཡིན་པའི་ཕྱིར་རོ། ཁྱད་
ཆོས་དེས་ ཐབས་ཡོངས་ སུ་ སོགས་ཏེ། གཉེན་པོ་སོགས་བཞི་ལས་གཉེན་པོ་
སོགས་ནི། ཆོས་དང་། གང་ཟག་དང་། སྐྱེ་འཇིག་གི་ཡོངས་ འགྱུར་དང་། ཆོས་
ཆོས་ཉིད་ཐ་དད་དང་། འཁྲུལ་ངོར་ཡང་ཆོས་དང་གང་ཟག་མེད་ཅེས་སྐུར་བ་
-191-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
འདེབས་པ་ཉིད་དེ་ལྔ་པོ་དེ་རིགས་ངོར་མེད་པ་ལ་ཡོད་པར་འཛིན་སོགས། མཚན་
ཉིད་སོགས་སམ། འདིར་བསྟན་རྣམ་པར་མི་རྟོག་པའི་ཡེ་ཤེས་ནི་འཁྲུལ་གཞི་རྣམ་
པ་ལྔ་སྤངས་པའི་རང་གི་མཚན་ཉིད་དོ། །
ལྔ་པ་ནི། མཚན་མར་ཡིད་ལ་མི་བྱེད་པ་དང་། རྟོག་དཔྱོད་ལས་ཡང་
དག་པར་འདས་པ་དང་། སྐབས་དེར་རྟོག་པ་ཉེ་བར་ཞི་བ་དང་། རྣམ་རྟོག་མིན་
པའི་ངོ་བོའི་དོན་མངོན་རྟགས་སུ་འཛིན་པའོ། །དེ་ནི་རྟོག་པ་འཐད་ལྡན་མིན་ཏེ།
ཡིན་ན་བྱིས་པ་ཆུང་ངུའི་བློ་དང་། བསམ་གཏན་གཉིས་པ་མན་དང་། གཉིད་དམ་
བརྒྱལ་བ་དང་། བེམ་པོ་དང་། རྣམ་པར་མི་རྟོག་པའོ་སྙམ་དུ་ཞེན་པ་རྣམས་དེར་
འགྱུར་བས་སོ། །ཐེག་པ་དམན་མཆོག་གི་ཁྱད་པར་ཡོངས་སུ་ཤེས་པ་ནི། ཉན་
རང་ལས་ཐེག་ཆེན་གྱི་མཐོང་ལམ་ཁྱད་པར་ལྔས་ཁྱད་པར་དུ་འཕགས་ཏེ། རྣམ་
པར་མི་རྟོག་པ་སོགས་ལྔས་ཁྱད་པར་དུ་འཕགས་པའི་ཕྱིར་ཏེ། ཉན་རང་ནི་འཁོར་
འདས་ལ་སྐྱོན་ཡོན་ཏུ་རྟོག བདེན་བཞིའི་སྤྱི་མཚན་ཙམ་ལ་དམིགས། ཞི་བ་
ལ་གནས། ལྷག་མེད་དུ་ཟད། གོང་མ་དང་བཅས་པ་ཡིན་ལ། ཐེག་ཆེན་དེ་ལས་
བཟློག་པས་སོ། །ལྔའི་ཐ་མ་མི་རྟོག་ཡེ་ཤེས་ཀྱི་ལས་ཡོངས་སུ་ཤེས་པ་ནི་ལྔ་སྟེ།
ཀུན་ནས་ལྡང་བ་སྤངས་པས་རྣམ་སོགས་་དང་། ཕྱིན་ཅི་ལོག་ཅིང་གཏན་དུ་མི་
བདེ་བ་སྒྲུབ་པས་བླངས་སོགས་་དང་། ཕྲ་རྒྱས་བག་ཆགས་དང་བཅས་པ་བཅོམ་
པས་ཉོན་མོངས་སོགས་དང་། ཇི་ལྟ་ཇི་སྙེད་རྟོགས་པས་དེའི་རྗེས་སོགས། དོན་
གཉིས་རྫོགས་པས་སངས་རྒྱས་ཞིང་སོགས་ཁྱད་པར་རོ། །
བདུན་པ་ཡིད་ལ་བྱེད་པས་གནས་འགྱུར་ལ་འཇུག་པ་ནི། རྣམ་པར་མི་
རྟོག་པའི་ཡེ་ཤེས་དེ་ཉིད་ཉམས་སུ་ལེན་པར་བྱེད་པ་སྟེ། འདི་ལ་རྒྱུ་ཚོགས་་དང་
-192-



ཆོས་དང་ཆོས་ཉིད་རྣམ་འབྱེད་ཀྱི་རྣམ་བཤད།
མཚན་ཉིད་དོ། །དང་པོ་ལ། ཚོགས་ལམ་དུ་ཐོས་བསམ་གྱིས་ཚུལ་བཞིན་ཡིད་
བྱེད༑ སྦྱོར་ལམ་དུ་སྒོམ་བྱུང་གི་གསལ་སྣང་འདོན་ཚུལ་ལོ། །དང་པོ་ནི། རྣམ་
པར་སོགས་ཡིད་ལ་བྱེད་པ་ཡིན་ཏེ། མཐོང་ལམ་མཉམ་གཞག་ཏུ་ནི་དེ་བཞིན་
ཉིད་མངོན་སུམ་དུ་མཐོང་དགོས་ན་དེའི་གེགས་ཀྱི་གཙོ་བོ་ངོས་བཟུང་ན། ད་ལྟར་
གྱི་གཉིས་སྣང་འདི་ཡིན་ཏེ། དེ་སྣང་སོགས་ཆོས་ཉིད་མངོན་སུམ་དུ་སྣང་བར་
ཤེས་པ་དེ་ལྟར་སོགས་འཇུག་པ་ཡིན་པའི་ཕྱིར་ཏེ། ཀུན་རྫོབ་ཏུ་དང་སོགས་ཀྱང་
མེད་པ་གསལ་སྣང་ཡིན་པའི་ཕྱིར་ཏེ། རྒྱུ་དེ་བཞིན་ཉིད་མི་ཤེས་པའི་རྐྱེན་གྱིས་མི་
བདེན་པར་ཡོངས་སུ་བརྟགས་པའི་ས་བོན་ཐམས་ཅད་པ་ཞེས་བྱ་བའི་ཀུན་གཞིའི་
ས་བོན་ལས་གཟུང་འཛིན་དང་བརྗོད་བྱ་རྗོད་བྱེད་དོན་ལ་མེད་པས་ཡང་འཁྲུལ་
ངོར་གཉིས་སུ་སྣང་བའི་ཀུན་གཞི་དེ་ལ་བརྟེན་པས་གང་ཟག་རྒྱུད་ཐ་དད་སོགས་
སུ་འཇོག་དགོས་པའི་ཕྱིར་རོ། །དེས་ན་ཀུན་གཞི་གནས་གྱུར་ནས་རྒྱུད་ཐ་དད་
པའི་སངས་རྒྱས་ཡོད་པར་སྨྲ་བ་རྣམས་ལ་འདིས་གནོད་དོ། །
གཉིས་པ་ནི། ཚུལ་དེ་ལྟར་ཐོས་བསམ་གྱི་སྒོ་ནས་དམིགས་པའམ་སྣང་
བ་འདི་རྣམ་རིག་ཙམ་དུ་དམིགས་པ་སྦྱོར་ལམ་དྲོད་དང༌། དེ་ལ་བརྟེན་ནས་ཕྱི་
རོལ་གྱི་དོན་རྣམས་མི་དམིགས་པ་རྩེ་མོ་དང་། དོན་སོགས་ཙམ་གྱི་འཛིན་པ་ཡང་
མི་དམིགས་པ་བཟོད་པ་དང་། དེ་མི་སོགས་ཁྱད་པར་མེད་པའི་དེ་བཞིན་ཉིད་
འབའ་ཞིག་དམིགས་པ་ལ་འཇུག་པ་ཆོས་མཆོག་རྣམས་སུ་སྔར་བཤད་པ་ལྟར་གྱི་
སྣང་བ་ཐོབ་མཆེད་སོགས་བཞི་འབྱུང་ངོ༌། །
གཉིས་པ་ནི། གཟུང་འཛིན་དེ་གཉིས་ཁྱད་པར་མི་དམིགས་པ་མངོན་
སུམ་དུ་རྟོགས་པའི་མཐོང་ལམ་མཉམ་གཞག་དེ་ནི་ཆོས་ཅན། རྣམ་པར་མི་རྟོག་
-193-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
པའི་ཡེ་ཤེས་ཡིན་ཏེ། གཟུགས་འཛིན་མིག་ཤེས་ལྟ་བུའི་ཡུལ་མེད། བུམ་འཛིན་
རྟོག་པ་ལྟ་བུའི་དོན་སྤྱིའི་དམིགས་པ་མེད་ཅིང་། ཡོད་མེད་སོགས་ཀྱི་སྤྲོས་པའི་
མཚན་མ་ཐམས་ཅད་མི་དམིགས་པས་རབ་ཏུ་ཕྱེ་བའི་ཡེ་ཤེས་ཡིན་པའི་ཕྱིར་རོ། །
：བདུན་པ [བརྒྱད་པ]་ཉམས་ལེན་སྦྱོར་བས་གནས་འགྱུར་ལ་འཇུག་
པ་ནི་རྣམ་པ་བཞི་སྟེ། མོས་པ་དང་སོ་སོར་རབ་ཏུ་རྟོགས་པས་དང་། སྒོམ་པས་
དང༌། མཐར་ཕྱིན་པས་ས་ལ་་སྦྱོར་བ་རྣམས་སོ། །དང་པོ་ནི། ངེས་པར་འབྱེད་
པའི་མིང་ཅན་མོས་སྤྱོད་དོ། །གཉིས་པ་ནི། རེག་པའི་མིང་ཅན་ས་དང་པོ། གསུམ་
པ་ནི། རྗེས་དྲན་གྱི་མིང་ཅན་མ་དག་ས་དྲུག་དང་དག་པ་ས་གསུམ་མོ། །བཞི་པ་
ནི། དེ་ལ་སོགས་ས་བོན་པའི་མིང་ཅན་ལྷུན་་སོགས་ཕྱིར་དུ་སྦྱོར་བ་སངས་རྒྱས་
ཀྱི་གནས་སྐབས་སོ། །
དགུ་པ་ཉེས་དམིགས་ཤེས་པས་གནས་འགྱུར་ལ་འཇུག་པ་ནི། ཞི་
གནས་ཀྱི་གནས་འགྱུར་རམ། དེ་བཞིན་ཉིད་མེད་ན་ཉེས་དམིགས་བཞི་ཡོད་དེ།
ཉོན་མོངས་མི་འཇུག་པའི་དང་། ལམ་འཇུག་པའི་དང་། མྱ་ངན་ལས་འདས་པའི་
གང་ཟག་གསུམ་གདགས་པའི་དང་། བྱང་ཆུབ་གསུམ་གྱི་ཁྱད་པར་གདགས་པའི་
གཞི་མེད་པའི་ཉེས་པ་ཡོད་པའི་ཕྱིར་ཏེ། རང་བཞིན་རྣམ་དག་མེད་ན་སྔ་མ་
གཉིས་དང༌། གློ་བུར་དྲི་བྲལ་མེད་ན་ཕྱི་མ་གཉིས་མི་འཐད་པའི་ཕྱིར་ཏེ། ཉོན་
མོངས་དང་སྤང་བྱ་ཙམ་འཇུག་པ་ལ་རྟེན་དགོས་པ་བཞིན་དུ་མི་འཇུག་པ་དང་
གཉེན་པོ་འཇུག་པ་ལ་བརྟེན་དགོས་ལ་དེ་གཞི་འགྱུར་མེད་ཡོངས་གྲུབ་ལས་
གཞན་ལ་མི་རུང་ཞིང་
། འདི་ནི་ཉན་ཐོས་ཀྱི་གང་ཟག་གི་ལྷག་མེད་མྱང་འདས་སོ་
ཞེས་སོགས་དང་། འདི་ནི་ཉན་ཐོས་ཀྱི་བྱང་ཆུབ་བོ་ཞེས་སོགས་ཀྱང་གློ་བུར་དྲི་
-194-



ཆོས་དང་ཆོས་ཉིད་རྣམ་འབྱེད་ཀྱི་རྣམ་བཤད།
བྲལ་གྱིས་འགོག་པ་ལ་འཐད་ཀྱི་གཞན་ལ་མི་རུང་བའི་ཕྱིར་ཏེ། རིག་ཙམ་གྱི་
སེམས་ཀྱང་སྐྱེ་འགག་བྱེད་པའི་ཕྱིར་དང་། སྤང་གཉེན་རྟེན་གཅིག་པ་མི་འཐད་
པའི་ཕྱིར་དང་། ལྷག་མེད་དུ་རྒྱུན་ཆད་པའི་ཕྱིར་རོ། །
བཅུ་ པ་ ཕན་ཡོན་ཤེས་པས་འཇུག་པ་ནི་བཞི་སྟེ། མེད་པ་གཞི་ལ་
སོགས་པ་རྟེན་ནམ་གཞི་ཡོད་པའི་ཕན་ཡོན་རྣམ་པ་བཞི་ཡོད་པའི་ཕྱིར་རོ། །
གསུམ་པ་འཁོར་འདས་ཀྱི་དཔེ་ནི། དོན་ལ་མེད་པའི་ཆོས་གཟུགས་སོགས་རྣམས་
འཁྲུལ་ངོར་སྣང་བའི་དཔེ་ནི་མང་སྟེ། སྒྱུ་མ་དང་རྨི་ལམ་དང་རི་དྭགས་དྲེད་དང་དྲི་
ཟའི་གྲོང་ཁྱེར་སྨིག་རྒྱུ་དང་སྒྲ་སྙན་ཆུ་ཟླ་ལ་སོགས་པའི་སྣང་བ་བཞིན་ནོ། །འོ་ན་
གནས་འགྱུར་ཞེས་པ་དང་པོར་མ་དག་པ་ལས་ཕྱིས་དག་པར་གྱུར་པས་ན་རྣམ་
པར་འགྱུར་བའི་ཆོས་ཅན་དུ་ཐལ་ལོ་ཞེ་ན། དང་པོ་ནས་ངོ་བོ་དག་ཀྱང་དེར་གློ་
བུར་བའི་དྲི་མས་བསྒྲིབས་ནས་སྣང་བར་མ་ནུས་པ་ཞིག་དྲི་མ་དང་བྲལ་ནས་
གསལ་བར་སྣང་བས་གནས་ཡོངས་སུ་གྱུར་པའི་དཔེར་བྱ་ན། དཔེས་ལེགས་པར་
གྲུབ་སྟེ། དང་པོ་ནས་རང་ཆས་སུ་ནམ་མཁའ་ནི་དག་པར་དང་། གསེར་ནི་བཟང་
བ་དང་། ཆུ་ནི་དྭངས་པར་གནས་ཀྱང་། སྤྲིན་དང་གཡའ་དང་རྙོག་མས་བསྒྲིབས་
ནས་མི་སྣང་བ། དེ་་དག་དང་བྲལ་བས་ལེགས་པར་སྣང་བ་ཇི་བཞིན་ཡིན་པའི་
ཕྱིར་རོ། །མཇུག་ལ་མཛད་བྱང་ནི། ཆོས་དང་སོགས། འགྱུར་བྱང་ནི། རྔོག་ལོས་
བསྒྱུར་བའི་ལྷུག་པའང་ཡོད་མོད་ཀྱི། ཁྱད་པར་ཆེར་མི་སྣང་ཕྱིན། ཁ་དོན་སོགས་
ཚིགས་བཅད་མ་བདེ་བར་སྣང་བས། པཎྜི་ཏ་མ་ཧཱ་ཛ་ན་སྟེ། སྐྱེས་བུ་ཆེན་པོ་དང་།
ལོ་ཙཱ་བ་ཞ་མ་སེང་རྒྱལ་གྱིས་བསྒྱུར་བའོ། །བླང་དོར་གནས་ཀྱི་གཙོ་བོ་འཁོར་
འདས་ སམ། །བདེན་ གཉིས་ འཇུག་ལྡོག་མཚན་ཉིད་ཤེས་ པའི་ ཐབས། །རྒྱལ་
-195-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
བས་མདོ་ལས་རྒྱ་ཆེར་གསུངས་པ་རྣམས། །རྒྱལ་ཚབ་དམ་པས་ཉུང་ངུར་བཏུས་
པ་འདི། །ཚིག་འདུས་དོན་གསལ་གོ་བདེར་བཤད་པ་འདི། །ཤེས་རབ་རིན་ཆེན་
བློ་གྲོས་ཉི་མ་ལས། །ལེགས་བཤད་གཟི་འོད་འཕྲོས་པའི་སྣང་བའོ། །དགེ་བས་
འགྲོ་ཀུན་བྱམས་མགོན་མཉེས་བྱེད་ཤོག །བདག་ཀྱང་རིག་གནས་སྤྱི་དང་ཁྱད་
པར་དུ། །གཏན་གྱི་བདེ་སྟེར་ནང་རིག་མདོ་སྔགས་སྤྱི། །བྱེ་བྲག་ཐེག་ཆེན་ལམ་
གྱི་སྐྱེད་ཚལ་དུ། །འཆད་རྩོད་རྩོམ་དང་ཉམས་ལེན་གར་བྱེད་ཤོག །ཅེས་
པ་ས་མོ་གླང་གི་ལོ་དབོ་ཟླ་བའི་ཉི་ཤུ་ལྔ་ལ་འབྲས་ཡུལ་དུང་ཏོག་ལྷ་ཁང་་དུ་སྦྱར་
བ་དགེ་ལེགས་འཕེལ་བར་འགྱུར་ཅིག། །།མངྒ་ལཾ།། །།
-196-



༄༅། །ཚེ་དཔག་མེད་ཀྱི་དབང་ཆོག་བསྐྱེད་རྫོགས་བཞུགས་སོ། །
བླ་མ་དང་མགོན་པོ་ཚེ་དཔག་ཏུ་མེད་པ་ལ་གུས་པས་ཕྱག་འཚལ་ལོ།
ཡིད་འཕྲོག་མཚན་དཔེའི་འོད་སྤུང་འཁྲིགས་པའི་སྐུ། །གདངས་སྙན་དྲུག་ཅུའི་སྒྲ་
དབྱངས་སྒྲོག་པའི་གསུང་། །སྐྱོན་བྲལ་ཡོན་ཏན་མཐའ་དག་རྫོགས་པའི་ཐུགས།
རྣམ་འདྲེན་ཚེ་དཔག་མེད་ལ་གུས་ཕྱག་འཚལ། །འདིར་མགོན་པོ་ཚེ་དཔག་ཏུ་མེད་
པ་མཉེས་པར་བྱེད་པའི་སྒོ་དུ་མ་ཞིག་མཆིས་པའི་ནང་ནས་རྗེ་བཙུན་གྲུབ་པའི་
རྒྱལ་མོ་ནས་དཔལ་རས་ཆུང་བ་ལ་བརྒྱུད་པ། དཔའ་བོ་གཅིག་གྲུབ་ཀྱི་རྒྱུད་དུ་
གསུང་པའི་སྔགས་ལ་བརྟེན་ནས་དཔའ་བོ་གཅིག་གི་ཚུལ་དུ་སྒྲུབ་པར་བྱེད་པ།
རྒྱ་བོད་གཉིས་ན་འགྲན་ཟླ་དང་བྲལ་བའི་ཚེ་སྒྲུབ་ཁྱད་པར་ཅན་འདི་ཉམས་སུ་
ལེན་པ་ལ་གཉིས།
རང་བསྙེན་སྒྲུབ་ཀྱིས་གྲོལ་བར་བྱེད་པ་དང་། གཞན་དབང་བསྐུར་གྱིས་
སྨིན་པར་བྱེད་པའོ།
དང་པོ་ནི། རང་ཉིད་ཀྱང་བླ་མ་མཚན་ཉིད་དང་ལྡན་པ་ལས། རབ་གྲུབ་
རྒྱལ་མ་ལྷ་མང་ཀྱི་དབང་བཞི་རྫོགས་པ་འམ། དེ་མ་ཐོབ་ནའང་འདིའི་དགོས་ཀྱི་
དབང་རྫོགས་པར་ཐོབ་ཅིང་དམ་ཚིག་དང་སྡོམ་པ་དག་པར་བྱས་ལ། འཁྲིད་ཀྱི་
མན་ངག་ཉམས་འཁྲིད་ཀྱི་ཚུལ་དུ་ལེགས་པར་ཐོབ་པར་བྱས་ནས་ཉམས་སུ་ལེན་
-197-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
པ་ལ་གཉིས།
སྔོན་འགྲོ་དང་དངོས་གཞིའོ། །སྔོན་འགྲོ་ལ་སྡིག་སྒྲིབ་འདག་པར་བྱེད་
པ་རྡོ་རྗེ་སེམས་པའི་སྒོམ་བཟླས། མོས་གུས་བསྐྱེད་པར་བྱེད་པ་བླ་མའི་རྣལ་
འབྱོར་༑ ཚོགས་གཉིས་རྫོགས་པར་བྱེད་པ་མཎྜལ་གྱི་འཁྲིད་རྣམས་ནི་་སྤྱི་དང་
མཐུན་པར་ཟླ་བ་ཕྱེད་ལས་མི་ཉུང་བ། སྡིག་པ་དག་པ་དང་ཚོགས་རྫོགས་པའི་
རྟགས་བྱུང་བྱུང་གི་བར་དུ་བྱས་པས། རྒྱུད་སྣོད་རུང་ཁྱད་པར་ཅན་བྱའོ། །
དངོས་གཞི་ལ་གསུམ། བསྐྱེད་རིམ་དང་། རྫོགས་རིམ་དང་། བཅུད་ལེན་
ལ་རྟེན་ནས་ཚེ་སྲིང་བའོ། །
དང་པོ་ལ་བདག་བསྐྱེད་སྒོམ་པ་དང་། མདུན་བསྐྱེད་ལ་རྟེན་ནས་ཚེ་སྲིང་
བའོ། །
དང་པོ་ནི། འགལ་རྐྱེན་དང་བྲལ་ཞིང་མཐུན་རྐྱེན་འཛོམ་པའི་ཡིད་དང་
མཐུན་པའི་གནས་སུ་རྟེན་དགྲམ་པ་དང་། མཆོད་པ་བཤམ་པ་ལ་སོགས་པ་བྱས་
ནས་སྟན་བདེ་བ་ལ་ཐོ་རངས་བྱ་རོག་སྐད་མ་གྲགས་པའི་་དུས་སུ། ཁ་ནུབ་དུ་
ཕྱོགས་པས་དཀྱིལ་དཀྲུང་ལ་སོགས་པའི་བསམ་གཏན་གྱི་འདུག་སྟངས་དང་
མཐུན་པས་སྐྱབས་འགྲོ་སེམས་བསྐྱེད་སྤྱི་དང་འདྲ་བ་བྱས་ལ།
ཨོཾ་སྭབྷཱ་ཝ་ཤུདྡྷསརྦ་དྷརྨསྭ་བྷ་ཝ་ཤུདྡྷོཉ་ཧཾ། ཆོས་ཐམས་ཅད་སྟོང་པ་
ཉིད་དུ་གྱུར། སྟོང་པའི་ངང་ལས་པཾ་ལས་པདྨ་དང་། ཨ་ལས་ཟླ་བའི་དཀྱིལ་
འཁོར་གྱི་སྟེང་དུ་རང་གི་སེམས་ཀྱི་ངོ་བོ་ཡི་གེ་ཧྲིདམར་པོ་དེ་ལས་འོད་ཟེར་
འཕྲོས་འཕགས་པ་མཆོད། སེམས་ཅན་གྱི་དོན་བྱས་ཚུར་འདུས་ཧྲིལ་ཐིམ། དེ་
ཡོངས་སུ་གྱུར་པ་ལས་རང་ཉིད་མགོན་པོ་ཚེ་དཔག་མེད་སྐུ་མདོག་པད་མ་རཱ་གའི་
-198-



ཚེ་དཔག་མེད་ཀྱི་དབང་ཆོག་བསྐྱེད་རྫོགས། །
ལྷུན་པོ་ལྟར་དམར་བ། ཞི་བ་ཞལ་གཅིག་ཕྱག་གཉིས་པ་མཉམ་གཞག་གི་སྟེང་ན་
འཆི་མེད་ཚེའི་བདུད་རྩིས་གང་བའི་བུམ་པ་བསྣམས་པ། འི་མཚན་་དཔེས་བརྒྱན་
པའི་ལོངས་སྤྱོད་རྫོགས་པའི་སྐུ། པད་ཟླགདན་ལ་ཞབས་གཉིས་རྡོ་རྗེ་དཀྱིལ་
དཀྲུང་གིས་བཞུགས་པ། རིན་པོ་ཆེ་སྣ་ཚོགས་པས་བརྒྱན་ཞིང་། དར་སྣ་ཚོགས་
ཀྱི་ན་བཟས་བཀླུབས་པ། འོད་ཟེར་གྱི་ཚོགས་དཔག་ཏུ་མེད་པ་འཕྲོ་བའི་དཔྲལ་
བར་ཨོ་མགྲིན་པར་ཨཱཿ ཐུགས་ཀར་ཧཱུཾ། དེ་ལས་འོད་འཕྲོས་རང་བཞིན་གྱི་
གནས་ནས་སྒོམ་པ་དང་འདྲ་བའི་ཡེ་ཤེས་པ་སྤྱན་དྲངས། ཛཧཱུྃ་བཾ་ཧོ༔གཉིས་སུ་
མེད་པར་ཐིམ་པར་གྱུར། སླར་ཡང་ཐུགས་ཀའི་ཧཱུྃ་ལས་འོད་ཟེར་འཕྲོས་པས་
དབང་གི་ལྷ་རིགས་ལྔ་འཁོར་དང་བཅས་པ་སྤྱན་དྲངས། དེ་བཞིན་གཤེགས་པ་
རྣམས་ཀྱིས་བདག་ལ་མངོན་པར་དབང་བསྐུར་དུ་གསོལ་ཞེས་གསོལ་བ་བཏབ་
པས། དེ་རྣམས་ཀྱིས་བདུད་རྩིའི་བུམ་པ་ཡེ་ཤེས་ཀྱི་བདུད་རྩིས་གང་བ་ཐོགས་ཏེ།
ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མ་ཡ་ཤྲཱི་ཧཱུྃ་ཞེས་གསུངས་ཤིང་དབང་བསྐུར་
བས༑ ལུས་གང་དྲི་མ་དག་ཆུ་ལྷག་མ་སྤྱི་གཙུག་ཏུ་འཁྱིལ་བ་ཡོངས་སུ་གྱུར་པ་
ལས་དབང་རྟགས་རལ་པའི་ཅོད་པན་ལ་འོད་དཔག་མེད་སྤྲུལ་སྐུའི་རྣམ་པ་ཅན་
གྱིས་དབུ་བརྒྱན། དབང་གི་ལྷ་ཐམས་ཅད་གཉིས་སུ་མེད་པར་ཐིམ། མཆོད་པ་ཆུ་
གཉིས་ཉེར་སྤྱོད་རོལ་མོ་དང་བཅས་པ་དངོས་སུ་བཤམས་པའམ་མེད་ན་ཡིད་
ཀྱིས་སྤྲུལ་ནས་ཨོཾ་ཨཱ༔ཧཱུྃ་ལས་བྱུང་བའི་མཆོད་སྤྲིན་ངོ་བོ་བདེ་སྟོང་གི་ཡེ་ཤེས་རྣམ་
པ་མཆོད་རྫས་དྭངས་ཤིང་ཐོགས་པ་མེད་པ་ནམ་མཁའི་ཁམས་གང་བར་གྱུར། ཨོཾ་
བྷ་ག་ཝ་ཏི་ཨ་པ་ར་མི་ཏ་ཨཱ་ཡུར་ཛྙཱ་ན་ས་པ་རི་ཝཱ་ར་ཨབྷཾ་པྲ་ཏཱིཙྪ་ཧཱུྃ་སྭཱ་ཧཱ། དེ་
བཞིན་་དུ་ ཨགྷཾ་ གྱི་གནས་སུ། པཏུཾ། པུཀྐེ དྷུཔེ། ཨཱ་ལོ་ཀེ གནྡྷེ། ནེ་ཝི་དྱེ། ཤཔྟ་
-199-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
རྣམས་ བཞག་གོ །དྲི་མེད་ བཞོམ་བཞིག་ བྲལ་བ་ཆོས་ སྐུའི་ངང་ ཉིད་ ལས། །
ཐུགས་རྗེ་ཆེན་པོས་འགྲོ་ལ་རྗེས་སུ་ཆགས་པའི་ཚུལ། པད་མ་རཱ་གའི་མདངས་
ལྡན་དྲི་མེད་འོད་འབར་བ། །སྐྱོབ་པ་མཚུངས་མེད་ཚེ་དཔག་མེད་ལ་ཕྱག་འཚལ་
ལོ༑ ༑ཞེས་དང་། འཁོར་བའི་སེམས་ཅན་མ་ལུས་པ། ཁྱོད་ཀྱི་མཚན་ཙམ་འཛིན་
པ་ལ། །ཚེ་དང་ཡེ་ཤེས་སྩོལ་མཛད་པའི། །ཚེ་དཔག་མེད་ལ་ཕྱག་འཚལ་ལོ། །
ཞེས་སོགས་དང་། འཇིག་རྟེན་འདྲེན་པའི་གཙོ་བོ་ཚེ་དཔག་མེད། །ཅེས་སོགས་
ཀྱིས་བསྟོད། ཨོཾ་ན་མོ་བྷ་ག་ཝ་ཏེ་ཨ་པ་ར་མི་ཏ་ཨཱ་ཡུར་ཛྙཱ་ན་སུ་བི་ནི་ཉིཏ་ཏེ་ཛོ་རཱ་
ཛ་ཡ། ཏ་ཐཱ་ག་ཏཱ་ཡ། ཨརྡ་ཏེ་སམྱཀཾ་བུདྡྷ་ཡ། ཏདྱ་ཐཱ། ཨོཾ་པུཎྱེ་པུཎྱེ་མ་ཧཱ་པུཎྱེ།
ཨ་པ་རི་མི་ཏ་པུཎྱེ་ཨ་པ་རི་མི་ཏ་པུཎྱེ་ཛྙཱ་ན་སཾ་བྷ་རོ་པ་ཙི་ཏེ། ཨོཾ་སརྦ་སཾ་སྐ་ར་པ་
རི་ཤུདྡྷ་དྷརྨ་ཏེ་ག་ག་ན་ས་མུངྒེ་ཏེ་སྭཱ་བྷ་ཝཱ་བི་ཤུདྡྷེ་མ་ཧཱ་ནཱ་ཡ་པ་རི་ཝཱ་རི་སྭཱ་ཧཱ།
ཞེས་པ་བརྒྱ་རྩ་བརྒྱད་ལ་སོགས་པ་བཟླས་ནས༑ ཨོཾ་ཨ་མ་ར་ཎི་ཛཱི་ཝཱནྟེ་སྭཱཧཱ།
ཞེས་པ་ཡང་བརྒྱ་སྟོང་ལ་སོགས་པ་བཟླས། སླར་ཡང་མཆོད་བསྟོད་བྱའོ།།
གཉིས་པ་ཚེ་སྲོག་ཉམས་པ་གསོས་པ་དང་། ཕྱི་སྣོད་ཀྱི་ཡོན་ཏན་བསྡུས་
པ་དང་ནང་བཅུད་ཀྱི་ཡོན་ཏན་བསྡུས་ནས་ཚེ་སྲིང་བའོ། །
དང༌ པོ་ནི། སྔར་ རྗེས་ དེ་ནས། རང་ གི་ཐུགས་ཀའི་ཧཱུྃ་ལས་འོད་ཟེར་
འཕྲོས་པས། ནུབ་ཕྱོགས་བདེ་བ་ཅན་གྱི་ཞིང་ནས་རྒྱལ་བ་ཚེ་དཔག་མེད་ལ་
སངས་རྒྱས་བྱང་སེམས་ཀྱིས་བསྐོར་བ་སྤྱན་དྲངས། རང་གི་སྨིན་མཚམས་ལས་མ་
ཐོ་གང་ཙམ་གྱི་ནམ་མཁའ་ལ་བཞུགས་པའི་བཅོམ་ལྡན་འདས་མགོན་པོ་ཚེ་
དཔག་མེད་ཅེས་སོགས་ཐུགས་ཀར་ཧཱུྃ་ལས་འོད་ཟེར་གྱི་ཚོགས་དཔག་ཏུ་མེད་པ་
འཕྲོས་པ་སངས་རྒྱས་བྱང་སེམས་ཀྱིས་བསྐོར་བའི་དཔྲལ་བར་ཨོཾ། མགྲིན་པར་
-200-



ཚེ་དཔག་མེད་ཀྱི་དབང་ཆོག་བསྐྱེད་རྫོགས།
ཨཱ༔ ཐུགས་ཀར་ཧཱུཾ། སྔར་བཞིན་མཆོད་བསྟོད་བྱས། ཨོཾ་བཛྲ་ཨཱ་ཡུར་ཥ་ས་ར་ཧེ་
ཀ་ར་རེ་ཤ་ར་རེ་ཧཱུྃ་ཕཊ་སྭཱཧཱ་ཞེས་པ་བདུན་གྱིས་གསོལ་བ་བཏབ་པས་ཧཱུྃ་ལས་
འོད་འཕྲོས་པས་རང་གི་ཚེ་དང་དབང་ཐང་ལ་སོགས་པ་རྣམས་བདུད་དང་གཤིན་
རྗེ་དང་མ་མོ་དང་རྒྱལ་འགོང་ལ་སོགས་པས་འཕྲོགས་པ་ཁྱེར་བ་ཡར་བ་ཐམས་
ཅད་ས་དགུ་ལ་སོགས་པའི་གནས་གང་ན་འདུག་ཀྱང་རྡོ་ཁབ་ལེན་གྱིས་ལྕགས་
རང་དབང་མེད་པར་འདྲེན་པ་བཞིན་དུ། འོད་ཟེར་གྱི་སྣ་ལ་འོད་དཀར་པོའི་རྣམ་
པར་ནར་དྲངས། ཚེ་དཔག་མེད་ཀྱི་བུམ་པའི་ནང་དུ་བྱོན། ཞུ་ཞིང་ཁོལ། འཆི་
མེད་ཚེའི་བདུད་རྩིར་གྱུར། བུམ་པའི་ཁ་ནས་སྐྱ་ཞལ་ཞལ་ལུད་ནས་རང་གི་སྤྱི་བོ་
ཚངས་པའི་བུ་ག་འཕང་ལོའི་བུ་ག་ལྟ་བུའི་ནང་ན་མར་ལ་ཞུགས། ཚེ་འཁོར་བ་
ཐོག་མེད་ནས་བསགས་པའི་སྡིག་སྒྲིབ་ནད་གདོན་ཐམས་ཅད་སངས་ཀྱིས་དག
ལུས་བདུད་རྩིའི་རྒྱུན་གྱིས་མེར་གྱིས་གང་། ཚེ་སྲོག་དབང་ཐང་ཐམས་ཅད་ལེགས་
པར་སོར་ཆུད་ཅིང་མོས་པ་བརྟན་ཞིང་ཏིང་ངེ་འཛིན་གསལ་བའི་ངང་ནས་ཨ་མ་ར་
ཎི་སྟོང་ཕྲག་བདུན་རེ་ཙམ་བཟླས། མཆོད་བསྟོད་བྱ། འདོད་དོན་ལ་གསོལ་བ་
གདབ་སྨོན་ལམ་བཀྲ་ཤིས་བྱ། མདུན་གྱི་ཚེ་དཔག་མེད་རང་ཉིད་ལ་ཛཧཱུྃ་བཾ་ཧོ༔
གཉིས་སུ་མེད་པར་བསྟིམ། ཐུན་མཚམས་ཀྱི་བྱ་བ་ལ་འཇུག དེ་བཞིན་དུ་སྐྱབས་
འགྲོ་སེམས་བསྐྱེད་ནས་བཟུང་སྟེ། སྔ་མ་ཇི་བཞིན་བྱས་ནས། སྔ་དྲོ་གུང་། ཕྱི་དྲོ་
སྲོད་༑ ནམ་གུང་། ཐོ་རངས་ཏེ་་ཐུན་དྲུག་གི གུང་གཉིས་དང་མཚམས་གཉིས་ཏེ་
ཐུན་གཉིས་སུ་བཅད་ནས་དམིགས་པ་དང་བཟླས་པ་སྦྲགས་ནས་དམིགས་ཐུན་དེ་
ཉིད་ལ་ཞག་གསུམ་ལ་སོགས་ པའམ། ཐ་ནའང་ཞག་གཅིག་བྱའོ། །དེ་བཞིན་
དུ་དམིགས་པ་འོག་མ་རྣམས་ལ་ཡང་དམིགས་པ་ངོ་བོ་སྤོ་བ་མ་གཏོགས། བདག་
-201-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
བསྐྱེད་མདུན་བསྐྱེད་སོགས་སྨོན་ལམ་བཀྲ་ཤིས་ཀྱི་བར་ཁྱད་པར་མེད་པར་བྱའོ།།
གཉིས་པ་ལ་འབྱུང་པ་སའི་བཅུད་བསྡུ་བ་ནི་མདུན་བསྐྱེད་ཀྱི་ཐུགས་
ཀའི་ཧཱུཾ་ལས་འོད་ཟེར་འཕྲོས་པས་ཕྱོགས་བཅུའི་འཇིག་རྟེན་གྱི་ ཁམས། འོག་
དབང་ཆེན་གསེར་གྱི་ས་གཞི་དབུས་ཀྱི་རི་རབ་ལྷུན་པོ། གསེར་གྱི་རི་བདུན་གླིང་
བཞི་གླིང་ཕྲན་རི་གངས་ཅན་ལ་སོགས་པའི་གངས་རི་སྤོས་ངད་ལྡན་ལ་སོགས་
པའི་སྤང་རི། མ་ལ་ཡ་ལ་སོགས་པའི་ནགས་རི་སྟེ། མདོར་ན་སྲ་ཞིང་བརྟན་པ་
སའི་ཁམས་ཐམས་ཅད་ལ་ཕོག འབྱུང་བ་སའི་སྐྱག་དང་། གཟི་བརྗིད་རོ་དང་
བཅུད་ནུས་པ་ཐམས་ཅད་རྡོ་ཁབ་ལེན་གྱིས་ཞེས་སོགས་སྔ་མ་བཞིན་བྱའོ། ལུས་
བདུད་རྩི་བཅུད་ཀྱིས་མེར་གྱིས་གང་། ཁྱད་པར་་འབྱུང་བ་སའི་ཡོན་ཏན་བསྡུས་
པས་རང་གི་ལུས་སྲ་ཞིང་བརྟན་པ་རྡོ་རྗེ་ལྟ་བུ་གང་གིས་ཀྱང་གཞིག་ཅིང་བཞོམ་
པར་མི་ནུས་པར་གྱུར་སྙོམ་དུ་མོས་པས་སྔགས་བགྲང་ངོ༌
། །འབྱུང་བ་ཆུའི་བཅུད་
བསྡུ་བ་ནི་ཕྱི་དང་ནང་གི་དང་འོག་གི་རྒྱ་མཚོ་དང་ཆུ་གཏེར་མ་དྲོས་པ་དང་ཆུ་བོ་
ཆེན་པོ་བཞི་ལ་སོགས་པ་བརླན་ཞིང་བཤེར་བ་ཆུའི་ཞེས་སོགས་ནས་ཆུའི་བཅུད་
བསྡུས་པས་ལུས་སྣུམ་བག་ཕུན་སུམ་ཚོགས་པར་ལྡན་པར་བསམ་མོ། །མེའི་
དཀྱིལ་འཁོར་དང་རྟ་གདོང་གི་མེ་དང་། ཉི་མའི་དཀྱིལ་འཁོར་ལ་སོགས་པ་ཚ་
ཞིང་བསྲེག་པ་མེའི་བདག་ཉིད་སོགས་ནས། མེའི་བཅུད་བསྡུས་པས་ལུས་བཀྲག་
མདངས་དང་གཟི་བརྗིད་ཕུན་སུམ་ཚོགས་པར་བསམ་མོ། །འོག་གཞི་རླུང་གི་
དཀྱིལ་འཁོར་ལ་སོགས་པ་ཡང་ཤིང་གཡོ་བ་རླུང་གི་དཀྱིལ་འཁོར་སོགས་དང་།
རླུང་གི་བསྡུས་པས་ལུས་སྟོབས་དང་ཡང་རྩལ་ཕུན་སུམ་ཚོགས་པར་བསམ་མོ། །
གཉིས་པ་ལ་སོ་སོའི་སྐྱེ་བོ་དང་། ཉན་རང་འཕགས་པ་དང་། སངས་རྒྱས་
-202-



ཚེ་དཔག་མེད་ཀྱི་དབང་ཆོག་བསྐྱེད་རྫོགས།
བྱམས་སེམས་ཀྱི་ཡོན་ཏན་བསྡུས་ནས་ཚེ་སྲིང་བའོ། །
དང་པོ་ནི། བདག་མདུན་གསོལ་གདབ་སོགས་སྔར་བཞིན་ལས། ཕྱོགས་
བཅུའི་སེམས་ཅན་བསོད་ནམས་ཅན་ཐམས་ཅད་ཁྱད་པར་ཚངས་པ་བརྒྱ་བྱིན་
འཁོར་ལོས་བསྒྱུར་རྒྱལ། གནས་ལྔ་རིག་པའི་པཎྜི་ཏ། གྲུབ་པ་ཐོབ་པའི་དཔའ་བོ་
དཔའ་མོ། ཡང་དགོས་མ་གཅིག་གྲུབ་པའི་རྒྱལ་མོ། ཏི་པུ་གསང་སྔགས་ཀྱི་སྡོང་
པོ༑ རས་ཆུང་རྡོ་རྗེ་གྲགས་པ། རྗེ་བཙུན་མི་ལ་རས་པ་སོགས་འཆི་མེད་ཚེའི་
དངོས་གྲུབ་ཐོབ་པའི་གང་ཟག་ཁྱད་པར་ཅན་ཐམས་ཅད་ཀྱི་སྐུ་གསུང་ཐུགས་ཀྱི་
ཡོན་ཏན་དང་འཆི་མེད་ཚེའི་དངོས་གྲུབ་ཐམས་ཅད་སྔར་བཞིན་བསྡུས་ནས་
བསམ་གཏན་པས་དེ་རྣམས་ཀྱི་ཡོན་ཏན་ཐམས་ཅད་་ཐོབ་པར་བསམ་མོ། །
གཉིས་པ་ནི། ཕྱོགས་བཅུའི་ཉན་རང་གི་འཕགས་པའི་གང་ཟག་ཟུང་བཞི་
ཡ་བརྒྱད་ལ་སོགས་པ་ཐམས་ཅད་ཀྱི་ཡོན་ཏན་ཟད་པར་ཟིལ་གནོན། རྣམ་ཐར་
སྙོམས་འཇུག་ལ་སོགས་པ་ཐམས་ཅད་སྔར་བཞིན་ནོ། །
གསུམ་པ་ནི། ཕྱོགས་བཅུའི་སངས་རྒྱས་བྱང་སེམས་ཐམས་ཅད་ཀྱི་མཚན་
དཔེ་གསུང་དབྱངས། སྟོབས་དང་མི་འཇིགས་པ་ལ་སོགས་པ་སྔར་བཞིན་ནོ།།
རྫོགས་རིམ་ལ་རྩ་འཁོར་དང་། རླུང་སྦྱོར་དང་། དབབ་བཟློག་ལ་རྟེན་ནས་ཚེ་སྲིང་
བ་གསུམ་མོ། །དང་པོ་ལ་དག་བྱེད་སྟོང་པར་སྒོམ་པ། རྩ་འཁོར་གསལ་གདབ་པ།
ཉི་ཟླས་ལུས་དགང་བའོ། །དང་པོ་ནི། རང་ཉིད་ཚེ་དཔག་ཏུ་མེད་པར་གསལ་
བའི་ལུས་ཀྱི་ནང་ཐམས་ཅད་ཕྲུ་མ་ཕུས་བཏབ་པ་བཞིན་དུ་རྣག་ཁྲག་དང་ནང་
ཁྲོལ་ལ་སོགས་ལྗན་ལྗིན་གྱིས་བྲལ་བའི་སྟོང་པར་ཡུན་རིང་དུ་སྒོམ་མོ། །
གཉིས་པ་ནི། དེ་ལྟར་ལུས་ཀྱི་ནང་སྟོང་པའི་སྒལ་ཚིགས་ཀྱི་ནང་རོལ་དུ་
-203-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
རྩ་དབུ་མ་ཁ་དོག་དམར་པོ། སྦོམ་ཕྲ་མདའ་སྨྱུག་ཙམ་ཡར་སྣ་ཚངས་བུག་དང་།
མར་སྣ་ལྟེ་འོག་སོར་བཞིར་སླེབས་པ་གདུགས་ཀྱི་ཡུ་བ་ལྟ་བུའི་དཔྲལ་བར་རྩ་
འདབ་སོ་གཉིས། མགྲིན་པར་བཅུ་དྲུག སྙིང་ཁར་བརྒྱད། ལྟེ་བར་ རེ་བཞི་
རྣམས་ཁ་དོག་རིམ་བཞིན་དཀར་དམར་ནག་སེར་བ་གཉིས་གཉིས་་དང་། ཁ་སྦྱར་
ལྟ་བུར་གནས་པར་བསྒོམ་མོ། །
གསུམ་པ་ནི། དབུ་མའི་མར་སྣར་ཚེ་དཔག་མེད་དམར་པོ་མཚོན་གང་པ་
ཤིན་ཏུ་མཚར་བ་བསྒོམས་ལ་སྔར་བཞིན་མཆོད་དོ། །གསོལ་བ་བཏབ་པས་
ཐུགས་རྗེའི་འོད་ཟེར་གྱིས་སའི་བཅུད་བསྡུས་དེའི་བུམ་པར་བྱའོ། །བདུད་རྩི་
དམར་པོ་རྒྱ་མཚལ་ལྟ་བུ་འཕྱུར་ནས་ལྟེ་བའི་རྩ་འདབ་ཁེངས་པར་མོས་ཤིང་བདེ་
མེར་བ་ལ་སེམས་བཟུང་ལ་སྔགས་ཅུང་ཟད་ཟླས། དེ་བཞིན་་དུ་སྙིང་ཁ། མགྲིན་
པ༑ དཔྲལ་བ་རྣམས་སུ་རིམ་གྱིས་འཕྱུར་བར་མོས་ལ་སྔ་མ་བཞིན་བྱ་དེ་ནས་ཡར་
སྣར་ཚེ་དཔག་མེད་དཀར་པོ་བྱས་ནས་ཡས་རིམ་ཀྱིས་རྩ་འཁོར་ཁེངས་པར་མོས་
པ་ལ་སོགས་པ་སྔ་མ་བཞིན་བྱའོ། །དེ་བཞིན་དུ་ཆུ་མེ་རླུང་སོགས་བསྐྱེད་རིམ་
ལྟར་བྱས་ནས་རེ་རེ་བཞིན་ཉི་མ་ཡར་འབར་བ་དང་ཟླ་བ་མར་འཛག་པ་ལ་
སེམས་འཛིན་གཙོ་བོར་བྱའོ།
གཉིས་པ་རྡོ་རྗེའི་བཟླས་པ་དང་བུམ་པ་ཅན་་དང་། འོག་རླུང་ལ་རྟེན་ནས་
ཚེ་སྲིང་བའོ། །
དང་པོ་ནི། རང་ཚེ་དཔག་མེད་དུ་གསལ་བས་ལུས་གནད་སྲང་། རླུང་རོ་
ལན་གསུམ་ལ་་སོགས་པས་གསལ་ལ། རླུང་སྣ་བུག་གཡས་ནས་རྒྱུ་ན་བཞོགས་
གཡས་འོག་དུ་བཅུག་ནས་ཅུང་ཟད་ཉལ་བ་ལ་སོགས་པའི་མན་ངག་གིས་སྤོས་ལ་
-204-



ཚེ་དཔག་མེད་ཀྱི་དབང་ཆོག་བསྐྱེད་རྫོགས།
གཡོན་ནས་རྒྱུ་བའི་ནང་དུ་འཇུག་པ་དེ་བརྒྱ་རྩ་ལ་སོགས་པ་བགྲངས་ནས་འབྱུང་
འཇུག་གི་དྭངས་པར་བྱས་ལ། ངེས་པ་ན་ནང་དུ་་འཇུག་པ་ཨོཾ། གནས་པ་ལ་ཨཱ༔
ཕྱིར་ནར་བྱུང་བ་ཧཱུྃ་གི་རང་གདངས་སུ་མོས་ནས་ཡུན་རིང་དུ་བཟླས་ཤིང་སེམས་
རྩེ་གཅིག་ཏུ་བཟུང་ངོ༌། །ཕྱིས་འདི་སྣ་བུག་གཡས་ནས་དང་གཉིས་ཀ་ནས་རྒྱུ་བ་
དེ་བཞིན དུ་སྦྱར་ཏེ། ཞིབ་པར་ཞལ་ལས་ཤེས་ཏེ་རླུང་སྦྱོར་གྱི་གཙོ་བོ་འདི་ཡིན་ནོ།།
གཉིས་པ་ནི། འོག་རླུང་ལྟེ་འོག་ཏུ་ཡར་འཐེན། སྟེང་རླུང་དལ་བུས་མར་
གནན་ནས་ལྟེ་འོག་གི་ཚེ་དཔག་མེད་ཀྱི་ཐད་དུ་ཁ་སྦྱར་ཡུན་ཚད་རབ་འབྲིང་ཐ་
གསུམ་ཅི་ནུས་ཟུག་མི་བསྐྱེད་ཙམ་དུ་ལེགས་པར་བཟུང་ཞིང་སེམས་ཀྱང་དེ་ཉིད་
དུ་རྩེ་གཅིག་དུ་ལེགས་པར་བཟུང་ལ་ཟུག་བསྐྱེད་པ་ན་དལ་བུས་ལྷག་མེད་དུ་
བཏང་ངོ༌། སླར་ཡང་དེ་བཞིན་དུ་སྦྱར་བའི་ཐུན་འཇོག་ཁར་དལ་བུས་ནང་དུ་
རྔུབས་ནས་རླུང་བཟུང་ཏེ། ཕྱིར་རླུང་རང་ཡལ་དུ་བཏོང་བ་མན་ངག་གོ །
གསུམ་པ་ནི། སྟེང་རླུང་འཛིན་པ་ན་འོག་རླུང་སོ་ལ་འཇོག སྟེང་རླུང་ཕྱིར་
བཏོང་བ་ན་འོག་རླུང་སྟེང་དུ་ཅུང་ཟད་འདྲེན་པ། དེ་ལྟ་བུ་ལེགས་པར་འབྱོངས་པ་
ན་འོག་རླུང་འདྲེན་པའི་ཚེ། དེའི་རྐྱེན་གྱིས་ལྟེ་བའི་ཚེ་དཔག་མེད་ཀྱི་བུམ་པ་ནས་
བདུད་རྩི་དམར་པོ་བྱོན་པས་ལྟེ་བའི་རྩ་འདབ་ཁེངས། སྟེང་རླུང་བཟུང་བས་སྤྱི་
བོའི་དཀར་པོ་བྱོན་རྩ་འདབ་ཁེངས། དེ་བཞིན་དམར་པོ་མས་རིམ་དང་དཀར་པོ་
ཡས་རིམ་ཀྱིས་རང་རང་གི་རླུང་གིས་དྲངས་ནས་མཐར་དཀར་དམར་འདྲེས་པའི་
བདེ་བ་དཔག་མེད་བསྐྱེད་པར་མོས་ལ་རྩེ་གཅིག་དུ་སེམས་བཟུང་ངོ༌
། །དབབ་
བཟློག་ནི། རང་ཚེ་དཔག་མེད་དུ་གསལ་བས་ཕྱག་རྒྱ་གོས་དཀར་མོར་གསལ་
བཏབ་ནས་ལུས་ལྷ་དང་། ངག་སྔགས་དང་། ཡིད་ཆོས་ཀྱི་འདུ་ཤེས་གསུམ་དང་
-205-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ལྡན་པས་སྙོམས་པར་ཞུགས་པས་ལྟེ་བའི་ཚེ་དཔག་མེད་རྗེས་ཆགས་ཀྱི་མཆོད་
པས་མཉེས་པའི་བུམ་པ་ནས་དམར་ཆ་འབར་བ་་དབུ་མ་ནས་སོང། སྤྱི་བོའི་ཚེ་
དཔག་མེད་ལ་མཆོད་པས་མཉེས་ནས་བདུད་རྩི་དཀར་ཆ་ལེགས་པར་བབས་པ་
རྩ་འཁོར་བཞིར་རིམ་གྱིས་བབས་པས་དགའ་བ་དང་། མཆོག་དགའ་དང་ཁྱད་
དགའ་ ལྷན་སྐྱེས་ ཀྱི་ དགའ་བ་བསྐྱེད་ ལ་ སྟོང་ པ་ དང་ སྦྱར་ དངོས་ སུ་བབས་
ནབཟློག་པའི་སྦྱོར་བས་བཟློག་ཅིང་སེམས་ཀྱིས་ལྟེ་འོག་གི་ཚེ་དཔག་མེད་ཀྱི་བུམ་
པ་ནས་དམར་ཆ་སླར་ཡང་འབར་བ་དང་ལྷན་ཅིག་ཏུ་འཁོར་ལོ་བཞི་མས་རིམ་
གྱིས་གྱེན་དུ་སོང་བས་མས་བསྟན་གྱི་དགའ་བཞི་རང་བསྐྱེད་པ་ལས་སྔར་བཞིན་
བསྐྱངས། དེ་ནས་དམར་ཆ་སྤྱི་བོར་འདུས་པས་གོས་དཀར་མོ་དམར་མོར་གྱུར་
པས་ཚེ་དཔག་མེད་འཁྱུད་ནས་སྙོམས་པར་ཞུགས་པའི་བདེ་བས་མཉེས། སྦྱོར་
མཚམས་ནས་བདུད་རྩི་ དཀར་པོ་བབས་སྔར་བཞིན་ཡས་བབས་དང༌། དེའི་
དཀར་ཆ་གོས་དཀར་མོར་གྱུར་པས་ལྟེ་འོག་གི་ཡབ་ལ་འཁྱུད་ཅིང་སྔ་མ་བཞིན་
བྱས་པས་མས་བསྟན་གྱི་དགའ་བཞི་བསྐྱེད་ལ་བདེ་སྟོང་ཡུན་རིང་དུ་བསྐྱང་ཞིང་།
ལུས་ཀྱི་ཟུངས་དང་བདེ་དྲོད་ཡུན་རིང་དུ་རྒྱས་པར་བྱའོ། །
དེ་ཐམས་ཅད་ཀྱི་རྗེ་ཐོབ་ཐུན་ལས་ལྡང་བའི་་དུས་ཀྱི་རྣལ་འབྱོར་ནི་
གསུམ་སྟེ། ཐོག་མཐར་ཚེའི་སྒོ་སྡོམས། དབུས་སུ་ཚེའི་ཕུར་པ་གདབ། ཕྱིན་ཆད་
གདོན་གྱི་སྒོ་དགགས་པའོ། །
དང་པོ་ནི། འགྲོ་བའམ་འཆག་ལ་སོགས་རྗེས་ཐོབ་ཀུན་ཏུ་ཡང་དབུ་མའི་
ཡས་སྣ་མས་སྣེའི་ཚེ་དཔག་མེད་གཉིས་གསལ་བཏབ་ན་སེམས་ཀྱི་ཡེ་མ་ཡེངས་
པར་དྲན་འཛིན་གྱིས་བསྐྱང་བར་བྱའོ། །
-206-



ཚེ་དཔག་མེད་ཀྱི་དབང་ཆོག་བསྐྱེད་རྫོགས།
གཉིས་པ་ནི། མར་སྣའི་བུམ་པ་ནས་བདུད་རྩིའི་བུམ་པ་ཡར་ལུད་པ་སྙིང་
ཁར་སླེབ་པ་ན་ཉི་མ་དང་། ཡར་སྣའི་མར་བབས་པ་སྙིང་ཁར་སླེབ་པ་ན་ཟླ་བ་སྟེ།
གཉིས་ཀ་སྲན་མ་ཕྱེད་གཤག་ཙམ་སྙིང་ཁའི་ཨ་ཝ་དྷུ་ཏཱིའི་ནང་དུ་གའུ་ཁ་སྦྱོར་དུ་
གྱུར་པའི་ནང་དུ་རང་སེམས་ཀྱིས་ངོ་བོ་ཧཱུཾ་ཡིག་སྔོན་པོར་གསལ་བར་བསྒོམས་
ནས་སྤྱོད་ལམ་ལ་འཇུག་གོ །
གསུམ་པ་ནི། རང་གི་སྲིན་མཛུབ་གཉིས་ཀྱི་རྩའི་རྩ་བ་ནས་རྩེ་མོའི་བར་
བྲེང་ཆགས་སུ་ཧཱུྃ་དམར་པོ་མེའི་རང་བཞིན་ཅན་རྩེག་མར་གནས་པར་བསྒོམ་མོ།
རིམ་པ་འདི་དག་ལ་ཞག་བཅུ་གཉིས་བསྒོམས་ན་ལོ་བཅུ་གཉིས་ཚེ་སྲིང་བར་
གྲགས་ཤིང་། ཟླ་བ་གཅིག་བསྒོམས་ན་ངེས་པར་ལོ་བཅུ་གཉིས་ཚེ་སྲིང་བར་
འགྱུར་རོ། །གསུམ་པ་བཅུད་ལེན་ནི། སྤྱིར་ལུས་ཟུངས་ངན་པ་དང་། ཁྱད་པར་
རླུང་མཁྲིས་བད་ཀན་འདུས་པ་སྤྱི་སྟེ་བཞི་རྣམས་ཀྱི་གཉེན་པོར་རིམ་བཞིན་དབང་
ལག་ར་མོ་ཤ་རྟག་ཏུ་ངུ་། ལྕོང་ཞི་སྨན་མཆོག་རྒྱལ་པོ་ཨ་རུ་ར་གསེར་མདོག་
རྣམས་ཆ་མཉམ་ནས། ར་མོ་ཤའི་ཁུ་བ་ལེགས་པར་བསྡུས་ལ་དུག་དབྱུང་། ཁུ་བ་
ཚགས་མ་ལ་བཙགས་ལ་དེའི་ནང་དུ་ལྕགས་བཅུག་ནས་མ་ཁོལ་བར་དུ་མེ་ཆེར་
བཏང་༑ ཁོལ་ནས་མེ་ཆུང་ལ་རྒྱུན་སྲིངས་ནས་བཏང་། སྐྱ་བའི་ཁ་ལ་ཅུང་ཟད་
ནར་ནར་བྱུང་བ་དང་ཕོག་ལ་གྲང་སུ་བཞུག ཅོང་ཞི་མེ་དང་ཕྲད་པས་འདྲིལ་བ་
བཤིག་ནས་ཕྱེ་མར་ཞིབ་དུ་བཏགས་སྦྲང་རྩི་ཞིབ་དུ་བཏགས་པ་ཆང་གར་མས་
ཕོལ་ཙམ་དུ་སྦོལ། དབང་ལག་གི་ཕྱེ་མ་བའི་འོ་མས་ཉིན་ཞག་གཅིག་སྐྱོ་ཚ་གར་
མ་ཙམ་དུ་སྦྱར་བ་ནང་པར་འཁྲུས་པ་དེ་ལ་གསེར་མདོག་ཞིབ་དུ་བཏགས་པའི་ཕྱེ་
མ་དང་ཅོང་ཞིའི་ཕྱེ་མ་བཏབ་ལ་རན་པར་མཉེ། དེ་རམ་ཉེའི་ཁན་ཌ་དང་། བུ་
-207-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
རམ་དང་སྦྲང་སྤྲ་ཚིལ་མེད་པ་གསུམ་བསྲེས་པ་སྦྱར། རི་ལུ་རི་བོང་གི་རིལ་མ་ཙམ་
བྱས༑ ཐོད་པའི་ནང་དུ་བླུག་ལ་གདན་གཙང་མའི་སྟེང་་དུ་བཞག་ནས་རང་ཚེ་
དཔག་མེད་དུ་གསལ་བར་བསྒོམས། ཨ་མྲྀཏས་བསངས། སྭ་བྷཱ་ཝས་སྦྱངས་སྟོང་
པའི་ངང་ལས་རླུང་། རཾ་ལས་མེ། ཨ་ལས་ཐོད་པའི་ནང་གི་དབུས་དང་ཤར་ལྷོ་
ནུབ་བྱང་དུ་རིམ་བཞིན། ཧཱུྃ་ཧཱུྃ་ཨོཾ་ཛྲ་ཁཾ་རྣམས་ལས་བྱུང་བའི་མི་དང་། གླང་པོ་ཆེ་
དང་རྟ་དང་བ་ལང་དང་། ཁྱིའི་ཤ་རྣམས་ལ་ཡི་གེ་ལྔས་མཚན་ པ་དང་། སླར་
ཡང་ཡི་གེ་དེ་ལྔ་ལས་བྱུང་བའི་བྱང་སེམས་དྲིན་ཆེན་རཀྟ་དྲི་ཆུ་ཤ་ཆེན་རྣམས་ལ་དེ་
ལྔས་མཚན་པའི་སྟེང་གི་བར་སྣང་ལ་ ཨོ་དཀར་པོ། ཨཱདམར་པོ། ཧཱུཾ་སྔོན་པོ་
རྣམས་ ཡས་ རིམ་ ཀྱིས་མཐོ་བརྩེགས་ཏུ་ གནས་ པ་ ལས་འོད་ཟེར་འཕྲོས་རླུང་
གཡོས་མེ་སྦར་རྫས་རྣམས་ཞུ་ཞིང་ཁོལ་ནས་བདུད་རྩི་་དཀར་མེར་གྱིས་ཁེངས།
སླར་འབྲུ་གསུམ་གྱི་འོད་ཟེར་གྱིས་འབྱུང་བ་སའི་བཅུད་བསྡུས་ནས་བདུད་རྩི་ལ་
ཐིམ་པར་བསམ་ཞིང་འབྲུ་གསུམ་བརྒྱ་རྩ་ལ་སོགས་པ་བཟླས། དེ་བཞིན་དུ་ཆུ་མེ་
རླུང་གསུམ་དང་། སེམས་ཅན་དང་ཉན་རང་དང་། སངས་རྒྱས་བྱང་སེམས་ཀྱི་
ཡོན་ཏན་་དང་། ཁྱད་པར་དཔའ་བོ་དང་རྣལ་འབྱོར་མ་རྣམས་སྦྱོར་བ་མཛད་པའི་
སྦྱོར་མཚམས་ལས་ཡེ་ཤེས་ཀྱི་བདུད་རྩི་བཀུག་ནས་འབྲུ་གསུམ་བརྒྱ་རྩ་ལ་
སོགས་པ་བཟླས་པའི་རིལ་ལུ་ལ་བཏབ། མཐར་འབྲུ་གསུམ་ཡང་ཞུ་ནས་འཆི་
མེད་ཚེའི་བདུདརྩིར་བསམ། སླར་ཡང་། དེ་བཞིན་དུ་སྐྱར་གྱིན་བྱས་ནས། ཞག་
བདུན་ནམ་ལྔའམ་གསུམ་ལ་སོགས་པར་མཚམས་དམ་དུ་བཅད་ནས་བདུད་རྩི་
སྒྲུབས་ལ་རིལ་ལུ་གཞན་གྱིས་མ་མཐོང་བར་བྱས་ལ། ཐོ་རངས་ཀྱི་དུས་སུ་རིལ་
ལུ་བདུན་རེ་སོགས་གང་འཚམས་པ་བཟའོ། །དེ་ལྟ་བུའི་དམིགས་པ་བཟླས་པ་
-208-



ཚེ་དཔག་མེད་ཀྱི་དབང་ཆོག་བསྐྱེད་རྫོགས།
རྫོགས་རིམ་བཅུད་ལོན་རྣམས་ལ་ལོ་དྲུག་ཆིག་འདྲིལ་བྱས་ན་་འཆི་མེད་ཚེའི་
དངོས་གྲུབ་ཐོབ་པར་ཐེ་ཚོམ་མེད་གསུངས་སོ། །
གཉིས་པ་གཞན་དབང་བསྐུར་གྱིས་སྨིན་པར་བྱེད་པ་ནི། རང་ཉིད་སྔར་
བསྙེན་པ་རྫོགས་པའི་ཚེ་གཞན་རྗེས་སུ་བཟུང་དགོས་པ་བྱུང་ན། ཆང་རག་མར་
དང་སྤོས་སྣ་ཚོགས་སྦྱར་བའི་ཟན་གྱི་ཚེ་བུམ་ཁ་དོག་དམར་པོ་རྒྱན་གྱིས་བརྒྱན་པ་
དང༌༑ སྣོད་གས་ཆག་མེད་པར་ ཚེ་ཆང་བླུགས་ལ་ མགུལ་ཆིངས་དམར་པོས་
བརྒྱན་པ་མེ་ཏོག་ཚོམབུའི་སྟེང་དུ་བཞག་པའི་མཐར་མཆོད་པ་དང་གཏོར་མ་བཞི་
དང་ བཅས་པ་བཤམས། རང་ ཉིད་བདག་བསྐྱེད་བཟླས་ པ་ དང་ བཅས་ པ་ཅི་
འགྲུབ་བྱས་ནས་ཚེ་ཟན་དང་ཚེ་ཆང་བསངས་སྦྱངས་བྱས་ནས་ཚེ་དཔག་མེད་དུ་
བསྐྱེད༑ ཡེ་ཤེས་དགུག་ཞུགས་མཆོད་བསྟོད་བྱས་དེ་ཉིད་ཀྱི་ཐུགས་ཀའི་ཧཱུྃ་གྱིས་
འབྱུང་བཞི་སོགས་ཀྱི་བཅུད་བསྡུས་པས་སྔར་བཞིན་དུ་བྱས་པའི་དམིགས་པ་དང་
བཟླས་པ་གང་འགྲུབ་ཀྱིས་མཆོད་བསྟོད་གཏོར་མ་ཨ་ཀཱ་རོས་ཕུལ། གཏོར་མ་
གཉིས་པ་དགོས་ཀྱི་ཆོས་སྐྱོང་དང་གསུམ་པ་མཁའ་འགྲོ་སྤྱི་གཏོར་དང༌། །
བཞི་པ་གཞི་བདག་ལ་ཕུལ་ནས་སློབ་མ་ཁྲུས་དང་མཎྜལ་སྔོན་དུ་འགྲོ་
བས༑ ཀུན་མཁྱེན་ཡེ་ཤེས་ཕུང་པོ་ཅན། །ཞེས་སོགས་ཀྱིས་གསོལ་བ་གདབ་ཅིང་
དོན་དྲན་བཞིན་པས། དཀོན་མཆོག་གསུམ་ལ་བདག་སྐྱབས་འཆི། །ཞེས་སོགས་
ཀྱིས་སྡོམ་པ་བཟུང་བར་བྱེད་དུ་བཅུག་ལ། སློབ་མས་བསངས་སྦྱངས་བྱས་ནས་
ཚེ་དཔག་མེད་དུ་བསྐྱེད་པ་སྔར་བཞིན་བྱས་པའི་ཐུགས་ཀའི་ཧཱུྃ་གིས་མདུན་བསྐྱེད་
ཚེ་ཟན་དང་ཚེ་ཆང་གི་ཚེ་དཔག་མེད་ཡེ་ཤེས་པ་དང་ཐ་མི་དད་པ་སློབ་མའི་་སྤྱི་
བོར་སྤྱན་དྲངས་པའི་ཚེ་དཔག་མེད་དེ་གཉིས་ཀྱི་ཐུགས་ཀའི་ཧཱུྃ་གིས་བསྐྱེད་རིམ་
-209-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ཀྱི་དམིགས་པ་རྣམས་ཇི་བཞིན་དཔོན་སློབ་གཉིས་ཀས་སྒོམས་ལ་རེ་རེའི་འཇུག་
ཏུ་ཚེ་བུམ་སྤྱི་བོར་བཞག་ནས། རྩ་བ་དང་བརྒྱུད་པར་བཅས་པའི་བླ་མ་དམ་པ་
རྣམས་དང་། མགོན་པོ་ཚེ་དཔག་མེད་ཀྱི་ལྷ་ཚོགས་འཁོར་དང་བཅས་པ་རྣམས།
བདག་གི་རྡོ་རྗེ་སློབ་མ་མིང་འདི་ཞེས་བགྱི་བར་འཆི་མེད་ཚེའི་དངོས་གྲུབ་ཐོབ་
པར་བྱིན་གྱིས་བརླབས་ཏུ་གསོལ། ཚེ་མི་འགྱུར་བའི་རྡོ་རྗེར་གྱུར་ཅིག ཚེ་མི་ཤིག་
པའི་གཡུང་དྲུང་དུ་གྱུར་ཅིག ཚེ་མི་ནུབ་པའི་རྒྱལ་མཚན་དུ་གྱུར་ཅིག ཨོཾ་བཛྲ་ཨཱ་
ཡུ་ཥེ་སྭཱཧཱ། གསུམ་ལ་སོགས་པ་དང་། ཨ་མ་ར་ཎི་བརྗོད། ཕུན་སུམ་ཚོགས་པ་
སོགས་ཀྱི་ཚིགས་བཅད་རེའམ། སྤྲོ་ཞིང་ལོངས་ཡོད་ན་མང་དུ་ཡང་བརྗོད་དོ།
མཐར་སྤྱི་བོར་ཚེ་དཔག་མེད་གཉིས་པོ་བསྟིམ་ནས་གསོལ་གདབ་དང་བཀྲ་ཤིས་
བྱ་ཞིང་ཚེ་ཟན་་དང་ཚེ་ཆང་སྦྱིན་ནོ། །
རྗེ་བཙུན་མགོན་པོ་ཚེ་དཔག་མེད་པ་ཡིས། རང་གཞན་སྨིན་གྲོལ་བྱེད་
པའི་གདམ་པ་འདི། །ལུགས་འདིས་ གྲོལ་བའི་དམ་པ་རྣམས་ཀྱི་གསུང་། །གོ་
བདེའི་སྦྱོར་བས་འཇུག་པའང་བདེ་བར་ནི། །སྐད་གཉིས་སྨྲ་བ་ཤེས་རབ་རིན་
ཆེན་གྱིས། །དགེ་འཕེལ་ཆོས་འཁོར་སྒང་དུ་ལེགས་པར་བྲིས། དགེ་བས་འགྲོ་
ཀུན་ཚེ་དཔག་མེད་མགོན་གྱི། །གོ་འཕང་བདེ་བླག་ཉིད་དུ་འགྲུབ་གྱུར་ཅིག །
ན་མོ་གུ་རུ་ཝེ། རྒྱལ་བ་སྟོབས་བཅུའི་དབང་ཕྱུག་ཚེ་དཔག་མེད། །རྒྱལ་
ཡུམ་གྲུབ་པའི་རྒྱལ་མོ་རྣལ་འབྱོར་མ། །རྒྱལ་སྲས་སྔགས་ཀྱི་སྡོང་པོ་ཏི་པུ་པ།།
རྒྱལ་ཡུམ་སྲས་བཅས་གསུམ་ལ་གསོལ་བ་འདེབས། །སྙན་བརྒྱུད་ལམ་ཟབ་སྟོན་
མཛད་རྡོ་ རྗེ་ གྲགས། །འཇམ་པའི་དབྱངས་ཀྱི་རྣམ་འཕྲུལ་མི་ལ་རྗེ། ཡེ་ཤེས་
-210-



ཚེ་དཔག་མེད་ཀྱི་དབང་ཆོག་བསྐྱེད་རྫོགས།
ཞབས་ ཀྱི་རྣམ་སྤྲུལ་ སྒམ་པོ་པ། །སྤྲུལ་པའི་སྐྱེས་མཆོག་གསུམ་ལ་གསོལ་བ་
འདེབས༑ ༑ལུང་རིགས་གྲུབ་པའི་དབང་ཕྱུག་མཐའ་རྩ་པ། །ཀླུ་སྒྲུབ་རྣམ་འཕྲུལ་
འབྲི་ཁུང་རིན་པོ་ཆེ། །དེ་སྲས་ཐུ་བོ་སྤྱན་མངའ་ཆོས་ཀྱི་རྗེ། །གངས་ཅན་དཔལ་
མགོན་གསུམ་ལ་གསོལ་བ་འདེབས། །མཁས་གྲུབ་གདམ་པའི་མཛོད་མཛིན་ཡང་
དགོན་པ། །ཐུགས་ཀྱི་སྲས་མཆོག་སྤྱན་མངའ་རིན་ཆེན་ལྡན། །སྒྲུབ་ལ་མཆོག་ཏུ་
ཐུགས་གཞོལ་ཟུར་ཕུག་པ། །སྒྲུབ་བརྒྱུད་བསྟན་འཛིན་ གསུམ་ ལ་ གསོལ་བ་
འདེབས༑ ༑ཡང་དགོན་རྒྱལ་བའི་རྣམ་འཕྲུལ་འབའ་ར་བ། །འཇིག་རྟེན་བྱ་བྲལ་
བདེ་ལེགས་རིན་ཆེན་དང་། །མཁས་གྲུབ་ཆེན་པོ་ནམ་མཁའ་བྱང་ཆད་པ། སྤྲུལ་
པའི་སྐྱེས་མཆོག་གསུམ་ལ་གསོལ་བ་འདེབས། །མཁྱེན་རབ་རབ་ཏུ་ཡངས་པའི་
ནམ་མཁའ་ལ། །ཐུགས་རྗེ་ཉིན་མོར་བྱེད་པའི་འོད་ཟེར་གྱིས། །ཐུབ་བསྟན་གླིང་
བཞིའི་མུན་སེལ་ཆོས་ཀྱི་རྗེ། །སེམས་པ་ཆེན་པོའི་ཞབས་ལ་གསོལ་བ་འདེབས།།
སྲོག་གཅོད་ལ་སོགས་ཚེ་ཡི་འགལ་རྐྱེན་སྤངས། །རྩ་རླུང་ལ་སོགས་ཚེ་ཡི་མཐུན་
རྐྱེན་སྤེལ། །དབང་འཁྲིད་ལ་སོགས་ཚེ་ཡི་དངོས་གྲུབ་སྩོལ། །ཚེ་དཔག་མེད་དང་
དབྱེར་མེད་ཞབས་ལ་འདུད། །ཅེས་ཤོ་ལོ་ཀ་རེ་རེ་ནས་འཆི་མེད་རིག་མཛིན་ཐོབ་
པར་ བྱིན་ གྱིས་ བརློབས། །ཚེ་ སྲོག་ ཉམས་ པ་ སོས་ པས་ བསྲུང་ འཁོར་ གྲུབ།།
འབྱུང་བཞི་བསྡུས་པས་གཞལ་ཡས་ཁང་དང་ནི། །བཅུད་ཀྱི་ཡོན་ཏན་བསྡུས་པས་
ལྷ་ཚོགས་གྲུབ། །བསྐྱེད་རིམ་སྒོ་ནས་ཚེ་ལ་དབང་ཐོབ་ཤོག །རྩ་འཁོར་ལ་བརྟེན་
རྩ་ཆད་ཉམས་པ་་སོས། །རླུང་སྦྱོར་གསུམ་གྱི་ལས་རླུང་ཉེས་སྐྱོན་བསལ། །དབབ་
དང་བཟློག་པས་བདེ་ཆེན་འཆི་མེད་གྲུབ། །རྫོགས་རིམ་སྒོ་ནས་མཆོག་གི་ལམ་
ཐོབ་ཤོག །དེ་ལྟའི་ལམ་ཟབ་སྒོམ་པའི་ལུས་ཀྱི་རྟེན། །བཅུད་ལེན་མཆོག་གི་
-211-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
སྟོབས་དང་བདེ་བ་འཕེལ། །འཕྲལ་དང་ཡུན་གྱི་སྡུག་བསྔལ་ཀུན་སྤངས་ནས།།
ཚེ་དཔག་མེད་མགོན་གོ་འཕང་མྱུར་་ཐོབ་ཤོག །ཅེས་པ་འདི་ཡང་ལོ་ཙཱ་བ་ཤེས་
རབ་རིན་ཆེན་རྒྱལ་མཚན་དཔལ་བཟང་པོས་སྦྱར་བའོ།། །།
-212-



༄༅། །སྨན་བླའི་རྣམ་གཞག་ཆོ་ག་ཉམས་ལེན་བདེ་འཇུག་
བཞུགས་སོ། །
ན་མོ་མཉྫ་ཤྲཱི་ཡེ། བླ་མ་རྣམས་དང་སྐྱབས་གནས་དཀོན་མཆོག་གསུམ།
བདེ་ གཤེགས་ བདུན་ དང་ ཐུབ་ དབང་ འཇམ་ དབྱངས་ ལ། །བཏུད་ ནས་ བདེ་
གཤེགས་བདུན་གྱི་མདོ་སྡེ་ཡི། །ཆོ་གའི་རྣམ་གཞག་ཚུལ་བཞིན་བཤད་པར་བྱ། །
འདི་ལ་བཞི་སྟེ་མདོ་ལས་གསུངས་ཚུལ། ཞི་འཚོས་བསྡུས་ཚུལ། བོད་
དུ་དར་ཚུལ། ཉམས་སུ་བླང་ཚུལ་ལོ། །
པ་དང་པོ་ལ་སྟོན་པ་ནི་ཤཱཀྱའི་རྒྱལ་པོའོ། །དུས་ནི་བཀའ་དང་པོ་བདེན་
བཞིའི་ཆོས་འཁོར་གྱི་དུས་ནི་ནམ་ཡང་མ་ཡིན་སྟེ། འདིའི་མིང་གི་ཞུ་བ་པོ་སོགས་
ནི་ཀུན་དགའ་བོ་ཡིན་ལ་དེ་ནི་སྟོན་པ་སངས་རྒྱས་པའི་ལོར་འཁྲུངས་ནས་ལོ་
བདུན་ གྱི་བར་དུ་སྟོན་པ་དང་ཞལ་ ཡང་མ་མཇལ་བའི་ཕྱིར་རོ། །དེར་མ་ཟད་
འཁོར་ལོ་བར་པ་ལས་ཀྱང་ཕྱི་སྟེ། སྤྱོད་ཕྱོགས་རྒྱ་ཆེན་པོ་གཙོ་བོར་སྟོན་པ་ཤིན་ཏུ་
རྒྱས་པའི་སྡེ་སྣོད་ཡིན་པས་འཁོར་ལོ་ཐ་མར་གཏོགས་པའི་ཕྱིར་རོ། །གནས་ནི།
ཡངས་པ་ཅན་གྱི་རོལ་མོའི་སྒྲ་གཅན་གྱི་ཤིང་ལྗོན་པའི་ཚལ་ལོ། །འཁོར་ནི་དགེ་
སློང་བརྒྱད་ཁྲི་དང་བྱང་ཆུབ་སེམས་དཔའ་་སྤྱན་རས་གཟིགས་དང་བློ་གྲོས་ཆེན་
པོ་དང་བྱམས་པ་དང་སྤོབས་པ་རྩེགས་ནས་ལག་ན་རྡོ་རྗེ་བར་མཚན་སྨོས་པ་བཅུ་
-213-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ། །
གཉིས་ལ་སོགས་པ་སུམ་ཁྲི་དྲུག་སྟོང་དང་། གཞན་ཡང་ཐེག་པ་ཆེན་པོ་ལ་ལྷག་
པར་མོས་པའི་ལྷ་ཀླུ་ལ་སོགས་པ་གྲངས་མེད་པའོ། ཞུ་བ་པོ་ནི་ཆོས་ཀྱི་རྒྱལ་བུ་
གཞོན་ནུར་གྱུར་པ་འཇམ་དཔལ་ལོ། །ཆེད་དུ་བྱ་བའི་གདུལ་བྱ་ནི། ལྔ་བརྒྱ་ཐ་མ་
ལ་དམ་པའི་ཆོས་ལྟར་བཅོས་པ་འབྱུང་བ་ན་ནད་སྣ་ཚོགས་ཀྱིས་གཟིར་བ་ལ་
སོགས་པའི་སེམས་ཅན་ནོ། །ཆོས་ནི། གང་ཐོས་པ་ཙམ་གྱིས་བླ་ན་མེད་པའི་བྱང་
ཆུབ་ལས་ཕྱིར་མི་ལྡོག་པར་གྱུར་པ་དང་བསམ་པ་ཐམས་ཅད་ཡིད་བཞིན་དུ་
འགྱུར་བའི་ཡོན་ཏན་དང་ལྡན་པའི་དེ་བཞིན་གཤེགས་པ་བདུན་གྱི་སྔོན་གྱི་སྨོན་
ལམ་གྱི་ཁྱད་པར་རྒྱས་པའམ། ལག་ན་རྡོ་རྗེས་དམ་བཅས་པའམ་ལས་ཀྱི་སྒྲིབ་པ་
ཐམས་ཅད་རྣམ་པར་་སྦྱོང་ཞིང་རེ་བ་ཐམས་ཅད་ཡོངས་སུ་བསྐོང་བའམ། གནོད་
སྦྱིན་གྱི་སྡེ་་དཔོན་བཅུ་གཉིས་ཀྱིས་དམ་བཅས་པའི་མདོ་སྡེ་སྡེ་ཚན་གྱི་རྣམ་གྲངས་
བཞི་དང་ལྡན་པའི་ཤིན་ཏུ་རྒྱས་པའི་སྡེ་སྣོད་དོ། །གསུང་ཚུལ་དངོས་ནི་འཇམ་
དབྱངས་ཀྱིས་ཞུས་སྟོན་པས་ལེགས་སོ་གནང་ནས་གསུངས་ཏེ་འདི་ལའང་བདུན་
ཀའི་ཞིང་བཀོད་སྨོན་ལམ་སོ་སོར་གསུངས་པ་དང༌། །
སྨན་བླའི་མཚན་གྱི་ཕན་ཡོན་བྱེ་བྲག་དུ་གསུངས་པའོ། །འདི་ལ་གདན་མ་
མཛོམ་བར་གྱི་བཀའ་མཆིད་དང་། གདན་མཛོམས་ནས་ཀྱི་བཀའ་མཆིད་དོ། །
དང༌ པོ་ལ་མཚན་ གྱི་ ཕན་ ཡོན་ སྟོན་པས་གསུངས། སྐྱབས་ གྲོལ་ གྱིས་
བཤད༑ གནོད་སྦྱིན་ལ་མངོན་དུ་གྱུར་པའོ། །
དང་པོ་ལ་སྟོན་པས་རྒྱ་ཆེར་གསུངས། འཇམ་དཔལ་གྱིས་མཚན་བསྒྲགས་
པར་དམ་བཅས་ཤིང་མདོ་སྡེ་གནས་པར་བསྲུང་མ་སྦྲན། སྟོན་པས་ཀུན་དགའ་བོ་
ལ་ཡིད་ཆེས་བསྐྱེད་པའོ། །
-214-



སྨན་ལྷའི་རྣམ་གཞག་ཆོ་ག་ཉམས་ལེན་བདེ་འཇུག
དང་པོ་ལ་སེར་སྣ་དང་། ཚུལ་འཆལ་དང་ང་རྒྱལ་དང་ཕྲག་དོག་དང་ཕྲ་མ་
དང་ལས་སྦྱོར་ངན་པ་བྱས་པས་རྣམ་སྨིན་ཆེར་མྱོང་བ་རྣམས་ཀྱང་སྔོན་སྨན་བླའི་
མཚན་ཐོས་པ་དྲན་ནས་སྡུག་བསྔལ་ལས་ཐར་ཏེ་བདེ་བ་ཕུན་སུམ་ཚོགས་པ་
འབྱུང་བ་་དང་། བསླབ་པ་ཐམས་ཅད་འཆལ་ཀྱང་རྣམ་སྨིན་མི་འབྱུང་ཞིང་འཁོར་
ལོས་སྒྱུར་རྒྱལ་སོགས་སུ་སྐྱེ་བ་དང་བུད་མེད་ཀྱི་སྐྱེ་གནས་ལས་ཐར་ཞིང་བུ་ནོར་
ཚེ་དང་དབང་ཕྱུག་གང་འདོད་འབྱུང་ལ་བུ་བཙའ་བའི་ཚེ་ནད་མི་འབྱུང་བ་སོགས་
གསུངས་པའོ། །
གཉིས་པ་ལ་ནད་དྲག་པོ་དང་ཤི་བ་གསོས་ཤིང་རྒྱལ་སྲིད་ལ་ཉེར་འཚེ་མི་
འབྱུང་ཞིང་ཞི་བར་བཤད། ཀུན་དགའ་བོས་སྲོག་དབང་ཆད་པ་སླར་མཚམས་མི་
སྦྱོར་བའི་རྩོད་པ་འགོད། སྐྱབས་གྲོལ་གྱིས་དུས་མིན་གྱི་འཆི་བ་བཅུ་གསོ་བར་
ཐེག་ཆེན་གྱི་ལུང་ལས་གསུངས་པས་རྩོད་པ་སྤང་བའོ། །
གསུམ་པ་ནི། མཚན་ཐོས་པས་གནོད་སྦྱིན་བདུན་འབུམ་ཕྲག་བཅུ་གཉིས་
ཀྱིས་བདེན་པ་མཐོང་ནས་མདོ་འདི་བསྲུང་བར་དམ་བཅས་པའོ། །
གཉིས་པ་ལ་ལྷའི་བུ་ཁ་ཅིག་དོན་དེ་དག་ལ་ཡིད་གཉིས་སྐྱེས། སྟོན་པས་
སངས་རྒྱས་ཀྱི་ཞིང་བསྐུལ་བ་ཞེས་བྱ་བའི་ཏིང་འཛིན་མངོན་དུ་མཛད་ནས་བདེ་
གཤེགས་བདུན་སྤྱན་དྲངས། གདན་མཛོམས་པ་ལ་འཇམ་དབྱངས་ཀྱིས་བེཌཱུརྱའི་
གཟུངས་ཞུས་ བརྒྱད་ ཀས་མགྲིན་གཅིག་ཏུ་ ཕན་ཡོན་རྒྱས་པ་ དང་ བཅས་ པ་
གསུངས༑ གསང་བདག་འཁོར་བཅས་ཀྱིས་བཅོམ་ལྡན་འདས་བདག་ཅག་གིས་
དེ་བཞིན་གཤེགས་པ་བདུན་གྱི་སྔོན་གྱི་སྨོན་ལམ་གྱི་ཁྱད་པར་རྒྱས་པ་ཡང་ཐོས།
ཞེས་པ་ནས་འབེལ་བའི་བཀའ་་འཆིད་ཀྱང་བགྱིད། རེ་བ་ཐམས་ཅད་ཡོངས་སུ་
-215-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
བཀང་བར་ བགྱིའོ། །ཞེས་ པའི་བར་ སྨྲས། གདན་མཛོམས་ པས་ ཕྱག་ རྡོར་ གྱི་
གཟུངས་བྱིན་གྱིས་བརླབས་ཤིང་ཚངས་པ་སོགས་ལ་བསྟན་པ་བསྲུང་བར་བཀའ་
བསྒོས་༑ ཀུན་དགའ་བོས་ཆོས་ཀྱི་རྣམ་གྲངས་ཀྱི་མིང་ཞུས་པ་རྣམས་ཀྱིས་མདོའི་
དོན་ཡོངས་སུ་རྫོགས་སོ། །
ཞི་ འཚོས་ བསྡུས་ ཚུལ་ ལ། སྔོན་འགྲོ་བཤམས་ཤིང་བསྒོམ་པ། དངོས་
གཞི་ཕྱག་མཆོད་སྨོན་ལམ། མཇུག་ཏུ་བཟོད་གསོལ་གཤེགས་གསོལ་ལོ། །
དང་པོ་ལ་བཤམ་པ་དང་སྒོམ་པའོ། །དང་པོ་ལ་འགལ་རྐྱེན་བསལ་བ་
དང་མཐུན་རྐྱེན་བསྒྲུབ་པའོ། །དང་པོ་ལ་ཕྱི་ཁྲུས་ནི། ལུས་ལེགས་པར་དཀྲུས་
ཞིང་གོས་གཙང་མ་བགོ་བའོ། །ནང་ཁྲུས་ནི་ཟས་གཙང་མ་ཟ་ཞིང་སེམས་ཉོན་
མོངས་ པ་ དང་ བྲལ་བའོ། །མཐུན་རྐྱེན་ལ། བསམ་པ་ཁྱད་པར་ཅན། ཡར་དད་
གུས་མར་ཚད་མེད་བར་དུ་སྡོམ་པ་བཟུང་བའོ། །དུས་ཁྱད་པར་ཅན་ཚེས་བརྒྱད་
སོགས་དང་། གནས་ཁྱད་པར་ཅན་ཡིད་དུ་་འོང་བ་ཕྱག་དར་དང་ཆག་ཆག་ལ་
སོགས་པས་གཙང་མར་བྱས་ཏེ། གདུགས་དང་རྒྱལ་མཚན་མང་པོས་བརྒྱན་པ།
རྟེན་ཁྱད་པར་ཅན་སྤོས་ཀྱི་མཎྜལ་ཆེན་པོ་བྱ་སྟེ་ཞེས་པ་དྲི་བཟང་གི་དཀྱིལ་འཁོར་
བྱ་བ་སྟེ། འོག་ན་འབྱུང་བ་ལྟར་གྲུ་བཞི་སྒོ་བཞི་རྩིག་པ་འདོད་སྣམ་ཕ་གུ་སྟེ།
འདོད་སྣམ་ཆ་ཕྲན་གཉིས་པ་དང་། གཞན་གཉིས་རེ་རེ་བ་བྱས་པས་སྒོ་ཁྱུད་ཀྱང་
སྒོ་ཚད་རེ་རེའོ། །དེའི་ནང་དུ་ལྷ་སྣམ་ཉིས་རིམ། དབུས་སུ་པདྨ་འདབ་བརྒྱད་སེང་
གེའི་ཁྲི་དང་བཅས་པ་བྲིས་ལ། ཚོན་ཕྱེའམ་མེ་ཏོག་གིས་བགྲམ་ཞེས་པ་ཙམ་ལས་
མ་གསུངས་པས་ཚོན་སྣ་ལྔས་མཛེས་ཚོན་བྱས་ལ། ཡང་ན་འོས་མེད་ཀྱི་རིགས་
པས་པདྨ་འདབ་བརྒྱད་ལ་ཤར་དུ་སྨན་ཐུབ་གཉིས། ལྷོར་མཚན་ཟླ་གཉིས་སོགས་
-216-



སྨན་ལྷའི་རྣམ་གཞག་ཆོ་ག་ཉམས་ལེན་བདེ་འཇུག
བསྐོར་བས། ཤར་སྔོ། ལྷོ་སེར། ནུབ་དམར། བྱང་ལྗང་ཁུའམ་དམར་སྐྱ་སྟེ། སྨན་
བླ་ནི་བཻཌཱུརྱའི་འོད་ཅེས་གསུངས་ཀྱང་གཞན་རྣམས་ཀྱི་སྐུ་མདོག་ངེས་པ་དཀའ་
བས་མཛེས་ཚོན་དུ་གསལ་ལོ། །ལྟེ་བར་ཆོས་པོ་ཏི་དང༌། སྣམ་བུ་：དར་ མ་
[དྷརྨ]ལ། གླེང་གཞིའི་བྱང་སེམས་བཅུ་གཉིས་ཀྱི་སྟེང་དུ་འཇམ་དཔལ་དང་
སྐྱབས་གྲོལ་ཉི་མ་་དང་ཟླ་བ་ལྟར་སྣང་བྱེད་བཅུ་དྲུག་ཕྱི་མའི་གཡོན་གྲལ་ལ་
གནོད་སྦྱིན་བཅུ་གཉིས། གཡས་གྲལ་ལ་ཚངས་པ་དང་བརྒྱ་བྱིན་གྱིས་མཚོན་པའི་
ཕྱོགས་སྐྱོང་བཅུ་སྒོ་བཞིར་རྒྱལ་ཆེན་བཞིའི་ལྷ་མཚན་བྱ་ཞིང་བདེ་གཤེགས་བརྒྱད་
ནི་ལུགས་སྐུའམ་རས་བྲིས་སམ་འཇིམ་པས་བྱས་པའང་རུང་སྟེ་རིང་སྲེལ་དང་
བཅས་པ་བྱ་བར་གསུངས་པས་དཀྱིལ་འཁོར་གྱི་གདན་སོ་སོར་དགོད་ཅིང་བྲིས་
སྐུ་ཡིནའང་ཙ་ཀ་ལིའི་ཚུལ་དུ་དགོད་པར་བྱའོ། །མཆོད་པ་ཁྱད་པར་ཅན་སྐུ་
གཟུགས་རེ་རེ་ལ་མར་མེ་དང་ཚོན་སྣ་ལྔ་པའི་བ་དན་བདུན་བདུན་ནི་ལན་མང་དུ་
མདོ་ལས་གསུངས་པས་ངེས་པར་དགོས་ལ། གཞན་ཡང་སྤོས་དང་མེ་ཏོག་སོགས་
དང་རིན་ཆེན་སྣ་བདུན་དང་བཀྲ་ཤིས་རྫས་བརྒྱད་སོགས་ཀྱིས་མཐའ་འཁོར་བ་
ལེགས་ པར་ བཤམས། བུམ་ པ་ ལ་ སོགས་ པ་ སྟ་ གོན་བྱ་བར་གསུངས་ཤིང་།
མཇུག་དུ་ཁྲུས་གསོལ་བར་བཤད་པས་བུམ་པ་དྲི་བཟང་གི་ཆུས་བཀང་བ་རས་
བཟང་པོའི་མགུལ་ཆིངས་དང་ཤིང་བཟང་པོའི་ཁ་རྒྱན་དང་བཅས་པ་བཤམ་མོ།།
རྒྱབ་ཆོག་ཁྱད་པར་ཅན་མདོ་སྡེ་འདི་་དང་ཤེར་ཕྱིན་ལ་སོགས་པའི་མདོ་སྡེ་མང་པོ་
ཀློག་མཁན་བཞག་ཅིང་། དགེ་སློང་གི་དགེ་འདུན་འཛོམ་གང་ཆེ་ལ་བསྙེན་བསྐུར་
བྱའོ། །གྲངས་ཚད་ཁྱད་པར་ཅན་ཆོ་ག་འདི་ཞག་བདུན་ཡན་ཆད་ཞག་ཞེ་དགུ་
མན་ཆད་བར་མ་ཆད་པར་བྱ་བའི་ཡོ་བྱད་བཤམས་པའོ། །སྒོམ་པ་ནི། བདག་
-217-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
མེད་ཀྱི་ལྟ་བའི་ཏིང་འཛིན་ཅི་ནུས་སུ་བསྒོམས་པ་ལས་ལངས་ནས། དེས་མ་རིག་
པའི་སེམས་ཅན་ལ་ཚད་མེད་བཞི་དང་བྱང་ཆུབ་ཀྱི་སེམས་བསྒོམས་ནས། ས་
གཞི༑ ཁང་བཟང་། གདན་ཁྲི། མཆོད་པ་བྱིན་བརླབས་ཏེ་ བྱིན་བརླབས་ བཞི་
བསྐོར་གྲངས་ཚང་བ་ལན་གསུམ། སྤྱན་འདྲེན་ལུས་སྦྲིད་པ་སོགས་ཀྱི་མཚན་མ་
འབྱུང་ངེས་བྱས་ནས་གནས་སུ་དགོད་པ་རྣམས་སོ། །
གཉིས་པ་ལ། མདོར་བསྟན་སྤྱི་ཕྱག་གི་རྒྱས་བཤད་སོ་སོའི་མཇུག་བསྡུས་
གཏང་རག་ཕྱག་མཆོད་སྨོན་ལམ་མོ། །མཇུག་ཆོག་གཞུང་ན་གསལ་སྟེ་དེ་དག་ལ་
རྒྱས་བཤད་སོ་སོའི་ཕྱག་མཆོད་སྨོན་ལམ་ནི་གོང་དུ་མདོ་ནས་གསུངས་ཚུལ་
བཤད་པ་དང་སྒྲིགས་ པས་ གསལ་ལ། གཞན་ཐམས་ཅད་མདོ་འདིར་ཁྲིགས་
ཆགས་སུ་མི་གསལ་ཡང་སློབ་དཔོན་བདག་ཉིད་ཆེན་པོ་འདིས་མདོ་གཞན་ནས་
འབྱུང་བ་དང་འགྲིག་བྱ་བ་སྤྱིའི་ཆོ་ག་ནས་ཅུང་ཟད་བླང་དུ་རུང་བ་རྣམས་བསྡུས་
པར་གསལ་ལོ། ཁྱད་པར་སྟོན་པས་ཀུན་དགའ་བོ་ལ་ཡིད་ཆེས་བསྐྱེད་པའི་དོན་
ནི་ཆོས་དཀོན་མཆོག་སྨོན་ལམ་དེ་བཞིན་གཤེགས་པའི་བཀའ་ཡང་དག་པ་ཞེས་
སོགས་ཡིན་ཞིང་ཆོ་གའི་གཞུང་དག་པ་རྣམས་སུ་ཡང་དེ་ལྟར་འབྱུང་ཡང་འཆིམས་
ནམ་མཁའ་གྲགས་ཀྱིས་གསལ་པོར་མ་འབྱོར་བས་འཁྲུལ་གཞི་བྱས་ནས་ཤཱཀ་
ཐུབ་ལ་སྦྱོར་བ་ཤིན་ཏུ་མང་བ་ནི་ཞི་འཚོས་ཆོས་ལ་བསྟོད་ཕྱག་མཛད་ནས་སྨོན་
ལམ་གྱི་སྐལ་བ་གཅད་པར་ཐལ་བས་གནོད་པ་དང་། མདོ་དང་ཆོ་ག་སྦྱོར་ཚུལ་
ཁོང་དུ་མ་ཆུད་པའི་སྐྱོན་ནོ།
གསུམ་པ་བོད་དུ་དར་ཚུལ་ནི། སྤྱིར་བོད་དུ་མི་ཆགས་པ་ནི་རྒྱལ་པོ་སྒྲ་
ངན་དང་སྐྱ་སེང་འཐབ་པའི་ཚེ་སྒྲ་ངན་ཕམ་ནས་་དཔུང་ཚོགས་དུ་མ་བུད་མེད་ཀྱི་
-218-



སྨན་ལྷའི་རྣམ་གཞག་ཆོ་ག་ཉམས་ལེན་བདེ་འཇུག
ཆས་སུ་ཞུགས་ཤིང་བུད་མེད་དང་བཅས་ཏེ་བྱང་ཕྱོགས་ཀྱི་རི་བྲག་དུ་བྲོས་པ་ལས་
མཆེད་པར་ལྷ་ལས་ཕུལ་བྱུང་གི་་འགྲེལ་པར་བཤད་པས་ཤིན་ཏུ་སྔ་མོ་ཡིན་ལ་
རྒྱལ་པོ་ཐོག་མ་ནི་སྟོན་པ་དང་དགུང་ཟླ་མཉམ་པའི་རྒྱལ་པོ་ཤར་པའི་བུ་ཐ་ཆུང་
སོར་མོ་དྲ་བས་འབྲེལ་བ་དང་མིག་ཡས་འགེབས་པ་ལ་སོགས་པའི་མཚན་ལྟས་
ཁྱད་པར་ཅན་བྱུང་བ་མཚན་མཁན་གྱིས་དཔྱོད་མ་ཤེས་པར་ག དྨ་ལ་གའུར་
བཅུག་སྟེ་སྒྱུར་བ་ཞིང་པས་གསོས་ཏེ། ཕྱིས་རྒྱུ་མཚན་བཤད་པས་སྐྱོ་བ་སྐྱེས་ཏེ་
བྱང་ཕྱོགས་ཀྱི་ནགས་ཁྲོད་དུ་འཁྱམས་པ་ལས་ཀྱི་རྫུལ་འཕྲུལ་གྱིས་ཡར་ལུང་སུ་
ཕེབས་པ་ཕྱུག་རྫིས་གཉའ་བར་ཁྲི་བཅས་ཏེ་སྤྱན་དྲངས་པས་གཉའ་ཁྲི་གཙན་པོ་
ཡིན་ལ་དེ་ནས་རྒྱལ་རབས་ཉི་ཤུ་རྩ་ལྔར་ལྷ་འདྲེ་རང་གིས་བསླབས་པའི་སྣང་
བཤེན་པས་ལྷ་མཆོད་བྱས་ནས་ནད་པའི་རིམ་གྲོ་སོགས་བྱས་པས་ཆབ་སྲིད་བོན་
གྱིས་བསྐྱངས་པར་གྲགས་སོ།། དེ་ནས་ཀུན་བཟང་གི་རྣམ་འཕྲུལ་ལྷ་ཐོ་ཐོ་རི་
གཉན་བཙན་གྱི་རིང་ལ་མདོ་སྡེ་ཟ་མ་ཏོག་དང་དཔང་སྐོང་ཕྱག་རྒྱ་པ་དང་།
གཙུག་གཏོར་དྲི་མེད་དང་གསེར་གྱི་མཆོད་སྡོང་རྣམས་ཕོ་བྲང་གི་ཡང་ཐོག་དུ་
ཕེབས་པ་ངོ་མ་ཤེས་ཀྱང་གཉན་པོ་གསང་བར་བཏགས་ནས་མཆོད་པས་དགེ་
ལེགས་བྱུང་སྟེ་ཆོས་ཀྱི་དབུ་བརྙེས་སོ།། དེ་ནས་རྒྱ་རབས་ལྔ་ན་ལྷ་སའི་ཆོས་རྒྱལ་
སྲོང་བཙན་སྒམ་པོས་སྒྲོལ་མ་དང་ཁྲོ་གཉེར་ཅན་གྱི་སྤྲུལ་པའི་བཙུན་མོ་གཉིས་རྒྱ་
བལ་ནས་བསུ་བ་དེ་གཉིས་ཀྱིས་ཇོ་བོ་ཤཱཀྱ་གཉིས་ལ་སོགས་པ་སྤྱན་དྲངས་ཤིང་།
ར་ས་དང་ར་མོ་ཆེའི་གཙུག་[ལག] ཁང་དང་་འཕགས་པ་རང་བྱུང་ལྔ་ལྡན་སོགས་
བཞེངས་པས་སངས་རྒྱས་ཀྱི་རྟེན་ཚུགས་ཤིང་ཆོས་ཀྱི་རྟེན་ཡང་པཎྜི་ཏ་ཤཱཀྱ་སིང་
ཧ་སོགས་གཅིག་གཉིས་སྤྱན་དྲངས་ལོ་ཙཱ་བ་ཐོན་མི་སམབྷོ་ཊས་ཡི་གེ་བརྩམས་
-219-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ཏེ་དཔང་སྐོང་ཕྱག་རྒྱ་པ་སོགས་བསྒྱུར་བས་ཚུགས་མོད། དགེ་འདུན་ནི་མེད་དེ།
དགེ་བ་བཅུའི་ཁྲིམས་ཙམ་ལ་བརྟེན་ནོ། །དེ་ནས་རྒྱ་རབས་ལྔ་ན་བསམ་ཡས་ཀྱི་
ཆོས་རྒྱལ་ཁྲི་སྲོང་ལྡེ་བཙན་གྱིས་དཀོན་མཆོག་གསུམ་ཀའི་རྟེན་རྒྱ་ཆེར་ཚུགས་ཏེ་
དར་ཞིང་རྒྱས་པར་མཛད་ལ། ཁྱད་པར་ཤར་ཕྱོགས་ཟ་ཧོར་གྱི་མཁས་སྒྲུབ་ཆེན་
པོ་མཚན་ཞི་བ་འཚོས། སད་མི་མི་བདུན་ལ་སོགས་པ་གཅེས་ཕྲུག་ཤེས་རབ་ཅན་
གསུམ་བརྒྱའི་རབ་བྱུང་བསྙེན་རྫོགས་ཀྱི་མཁན་པོ་མཛད་པས། མཁན་ཆེན་བྱང་
ཆུབ་ཀྱི་ཐུགས་ལྷག་པར་འབྱོངས་པས་བོ་དྷི་སཏུའོ། །བདག་ཉིད་ཆེན་པོ་འདིས་
ཆོས་རྒྱལ་གྱི་སྐུ་རིམ་དུ་ཆོ་ག་འདི་དང་གཙུག་ཏོར་དྲི་མེད་ཀྱི་གཟུངས་ཆོག་མཛད་
ནས་རྒྱལ་པོ་ཉིད་ལ་གནང་། ཐུགས་དམ་དུ་མཛད་པས་ཕུན་ཚོགས་ཐམས་ཅད་
འཕེལ་ལོ། དེས་སྣར་ཐང་པའི་བཞེད་པ་ལྟར་ན་སྲས་ཕྱི་མ་ཁྲི་ལྡེའམ་སད་ན་
ལེགས་དང་། དེས་མངའ་དག་ཁྲི་རལ། དེས་ལྷ་ལུང་དཔལ་གྱི་རྡོ་རྗེ། དེས་འོད་
བསྲུངས༑ དེས་དཔལ་འཁོར་བཙན། དེས་མངའ་རིས་སྟོད་དུ་འབྱོན་དགོས་བྱུང་
བ་ཉི་མ་མགོན། དེས་བཀྲ་ཤིས་ལྡེ། དེས་འཁོར་རེ། འོད་བསྲུངས་ནས་འདིའི་
བར་ནི་ཡབ་སྲས་སོ། །འདིས་རང་གི་གཅུང་པོ་སྲོང་ངེ། དེས་ཁོང་རང་གི་སྲས་ལྷ་
ལྡེ༑ དེ་ལ་སྲས་གསུམ་སྟེ་འོད་ལྡེ་བྱང་ཆུབ་འོད་ཞི་བ་འོད་དོ། །འོད་ལྡེའི་སྲས་རྩེ་
ལྡེ༑ དེ་ནས་མངའ་རིས་གནར་ལས་བརྒྱུད་པར་བཞེད་དོ། །
བུ་སྟོན་ལྟར་ན་ཁྲི་སྲོང་ལྡེ་བཙན་གྱི་སྲས་ཆེ་བ་མུ་ནེ་བཙན་པོ་དེས་རང་གི་
གཅུང་པོ་སད་ན་ལེགས། དེས་རང་གི་སྲས་གཙང་མ། དེས་དར་མའི་སྲས་འོད་
བསྲུང་༑ དེས་རང་གི་སྲས་དཔལ་འཁོར་བཙན། དེ་ནས་འཁོར་རའི་བར་སྔ་མ་
བཞིན༑ འཁོར་རེ་རབ་ཏུ་བྱུང་བའི་མཚན་ཡེ་ཤེས་འོད། དེས་རང་གི་དབོན་པོ་
-220-



སྨན་ལྷའི་རྣམ་གཞག་ཆོ་ག་ཉམས་ལེན་བདེ་འཇུག
བྱང་ཆུབ་འོད། དེས་རང་གི་མཆེད་ཟླ་ཕོ་བྲང་ཞི་བ་འོད། དེས་ཀྱང་རང་གི་གཅེན་
འོད་ཀྱི་ལྡེ། དེས་རང་གི་སྲས་མངའ་བདག་རྩེ་ལྡེ་སྟེ། དེ་རྣམས་ཆོས་རྒྱལ་རྐྱང་
པའི་རིམ་པ་ཡིན་ལ། དེ་ཡང་འོད་བསྲུང་ཡན་ཆད་སྔ་དར་དང་། མན་ཆད་ཕྱི་དར་
རོ༑ ༑དེ་ནས་མངའ་རིས་པ་གནར་བྱང་ཆུབ་ཚུལ་ཁྲིམས་ཞེས་པས། སྤ་བསྐོར་
བྲག་ནག་ཏུ་བཞུགས་པས་དགེ་བཤེས་བྲག་ནག་པ་ཞེས་གྲགས་སོ། །དེས་གཙང་
གི་ལྷན་དུང་ལྷར་བྱོན། རུས་པ་ཞུ་ཡིན་པ་ཞུ་ལྷན་པ་ཤེས་རབ་གྲགས་པ། འདིས་
སྨན་བླ་མཛད་པས་བདེ་གཤེགས་འཁོར་བཅས་མངོན་སུམ་དུ་སྤྱན་འདྲོངས་པ་ཕོ་
རོག་པ་མདོ་སྡེ་མགོན་གྱིས་བྲག་སྔོན་ཕུག་པ་ནས་གཟིགས་པར་གྲགས། ཞུ་ལྷན་
པས༑ ར་ས་ཆུ་ལྷད་པ་དར་མ་རྒྱལ་མཚན་ལ་གནང་། དེས་སྣར་ཐང་པ་གྲོ་མོ་
ཆེར་མཚན་ཐོགས་པ་མཚན་དངོས་གྲོས་སྟོན་བདུད་རྩི་གྲགས་ལ། དེས་མཆོག་
ཟུང་ངམ་སྲས་གཉིས་སུ་གྲགས་པ། སངས་རྒྱས་སྒོམ་པ་དང་་སེང་གེ་རྒྱལ་མཚན།
དེ་གསུམ་ལ་འཆིམས་ནམ་མཁའ་གྲགས། དེ་ནས་བཤེས་གཉེན་ཆེན་པོ་བསོད་
ནམས་ཡེ་ཤེས། བྱང་སེམས་བསོད་ནམས་གྲགས། ཆོས་རྗེ་བསོད་རྒྱལ། ཐོགས་
མེད་བཟང་པོ་་དཔལ། ལོ་ཆེན་སྐྱབས་མཆོག་དཔལ་བཟང་། མཁན་པོ་རིན་པོ་ཆེ་
དོན་གྱི་སླད་དུ་མཚན་ནས་སྨོས་ཏེ་སེང་གེ་རྒྱལ་མཚན་དཔལ་བཟང་པོའི་བར་དུ་
རིམ་གྱིས་བརྒྱུད་ཅིང་དེའི་དྲུང་དུ་བདག་གིས་ཆོ་གའི་ལུང་ཐོབ། ཡང་བྲག་ནག་པ་
རིན་པོ་ཆེ་སེང་གེ་བཟང་པོའི་དྲུང་དུ་སྤྲུལ་སྐུའི་རྗེས་གནང་ཐོབ་ཅིང་ལོངས་སྐུའི་
རྗེས་གནང་དུ་གྲགས་པ་རིག་པའི་དབང་ལྔ་ཙམ་ལ་རིགས་ལྔའི་སྡོམ་བཟུང་བྱེད་
པའི་ཕྱག་སྲོལ་ཅིག་འདུག་པ་ནི་མ་དག་པར་ངེས་ནས་བདག་གིས་མ་ཞུས་སོ།།
དེ་ལྟར་ན་ཆོ་ག་ཁྱད་པར་ཅན་འདི་ནི། མཁན་ཆེན་གྱིས་བོད་ཡུལ་དུ་མཛད་ཅིང་
-221-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
རྒྱ་གར་ན་དར་བར་མ་གྲགས་པས། སྤྱིར་སྙིགས་：པ [མ]ལྔ་བདོའི་བོད་གངས་
ཅན་པ་དང་ཁྱད་པར་ཆོས་རྒྱལ་བྱང་ཆུབ་སེམས་པའི་གདུང་དང་སྲོལ་འཛིན་པ་
རྣམས་ཀྱིས་ཐུགས་ཉམས་སུ་བཞེད་པར་རིགས་ལ། ཡང་དགོས་ཇོ་བོ་ཡབ་སྲས་
ནས་བརྒྱུད་པའི་བཀའ་གདམས་པ་རྣམས་ལ། བདེ་གཤེགས་བརྒྱད་དང་གནས་
བརྟན་བཅུ་དྲུག་གི་མཆོད་པའི་ཆོ་ག་འདི་འབྲེལ་ཤིན་ཏུ་ཆེ་བར་ཇོ་བོ་ཡབ་སྲས་ཀྱི་
རྣམ་ཐར་ཐུན་མོང་པ་ཀུན་་དང་ཐུན་མོང་མ་ཡིན་པ་བཀའ་གདམས་གླེགས་བམ་
དུ་རྒྱས་པར་གསུངས་པས་དེ་དག་གིས་ཤིན་ཏུ་འབད་པར་རིགས་སོ། །
བཞི་པ་ཉམས་སུ་ལེན་ཚུལ་ལ། ཕན་ཡོན་གྱི་སྤྲོ་བ་བསྐྱེད། རྣམ་གཞག་གི་
ངེས་པ་བསྐྱེད། ལག་ལེན་གྱི་ཕན་ཡོན་སྒྲུབ་པའོ། །
དང་པོ་ལ་དད་པར་དང་བའི་དང་། དད་ནས་མཆོད་པའི་ཕན་ཡོན་ནོ། །
དང་པོ་ནི། རྒྱུད་ལས། དད་པ་ སངས་རྒྱས་དད་པ་ཆོས། །དད་པ་དགེ་
འདུན་་དད་པ་ཕ། །དད་པ་མ་སྟེ་དད་པ་གྲོགས། །ཞེས་སོགས་དང་མདོ་ལས།
དད་པ་སྔོན་འགྲོ་མ་ལྟར་བསྐྱེད་པ་སྟེ། །ཞེས་སོགས་དང་། འཕགས་པ་ཀླུ་སྒྲུབ་
ཀྱིས༈ འདི་གཉིས་གཙོ་བོ་ཤེས་རབ་སྟེ། །འདི་་ཡི་སྔོན་འགྲོ་དད་པ་ཡིན། ཞེས་
དང་༑ ཆོས་མངོན་པ་ལས་ཀྱང་། སེམས་བྱུང་དགེ་བ་བཅུ་གཅིག་གི་ཐོག་མར་
དད་པ་གསུངས་ནས། དད་པ་སྔོན་དུ་མ་བཏང་ཞིང་། གྲོགས་སུ་མེད་པའི་སྦྱིན་
སོགས་ཐམས་ཅད་དགེ་བར་མི་འགྱུར་ཞིང་། མདོ་ལས། དད་པ་མེད་པའི་མི་
རྣམས་ལ། །དཀར་པོའི་ཆོས་རྣམས་མི་འཁྲུངས་ཏེ། །ཞེས་དད་པ་མེད་ན་དགེ་བ་
མི་སྲིད་པར་གསུངས་པས། དད་པ་ནི་དཀར་ཆོས་ཐམས་ཅད་ཀྱི་ཐོག་མཐའ་བར་
གསུམ་མེད་དུ་མི་རུང་བ་ཡིན་པས་ན། དགེ་བ་བྱེད་པ་ཀུན་དང་ཁྱད་པར་ལས་
-222-



སྨན་ལྷའི་རྣམ་གཞག་ཆོ་ག་ཉམས་ལེན་བདེ་འཇུག
དང་པོ་པས་འདི་ཉིད་འབད་པར་བྱ་ཞིང་། དེ་ཡང་དཀོན་མཆོག་གི་ཡོན་ཏན་ལ་
དང་བའི་དང་། ལས་་འབྲས་ལ་ཡིད་ཆེས་པའི་དང་། བདེན་བཞིའི་བླང་དོར་ལ་
བྱེད་འདོད་པའི་དད་པ་གསུམ་ལས་ཀྱང་དང་པོ་ཉིད་ཐོག་མར་བསྐྱེད་པར་བྱ་
བས༑ དཀོན་མཆོག་སྤྱི་དགོས་ཀྱི་ཡོན་ཏན་སྟོན་པའི་གསུང་རབ་ལ་བལྟ་བ་
སོགས་ཀྱི་སྒོ་ནས་རང་རྒྱུད་ཀྱི་རྙོག་པ་ཞི་བའི་དང་བའི་དད་པ་སྐྱེ་བ་ལ་འབད་
པར་བྱའོ། །
གཉིས་པ་ལ་དཀོན་མཆོག་སྤྱི་དང་ཁྱད་པར་བདེ་གཤེགས་བདུན་དང་
ཡང་དགོས་སྨན་བླ་མཆོད་པའི་ཕན་ཡོན་ནོ། །
དང་པོ་ནི། སའི་སྙིང་པོ་འཁོར་ལོ་བཅུ་པའི་མདོ་ལས། ཁམས་གསུམ་
དག་ན་བདེ་ཞིང་སྐྱིད་པ་ཐམས་ཅད་དཀོན་མཆོག་མཆོད་ལས་བྱུང་བས། དེས་ན་
བདེ་ཞིང་སྐྱིད་པ་འདོད་པས་དཀོན་མཆོག་གསུམ་པོ་མཆོད་ལ་བརྩོན་པར་བྱ།།
ཞེས་སོགས་འཕྲལ་གྱི་བདེ་སྐྱིད་དང་ཕུགས་ཀྱི་ཕན་པ་ཐམས་ཅད་དཀོན་མཆོག་
མཆོད་པ་ལས་བྱུང་བར་གསུངས་ཤིང་། འཇིག་རྟེན་ཕལ་པའང་ལྷ་མ་མཆོད་པས་
ལོ་མ་ལེགས་ཞེས་སོགས་མྱོང་བས་གྲུབ་ནས་འཇིག་རྟེན་པ་ལྷ་འདྲེ་གསོལ་མཆོད་
ལ་བརྩོན་པར་བྱེད་ན། བསླུ་མེད་གཏན་གྱི་སྐྱབས་གནས་ཡོན་ཏན་ཡོངས་སུ་
རྫོགས་པས་ལེགས་པ་ཀུན་གྱི་འབྱུང་གནས་དཀོན་མཆོག་གསུམ་ལ་ལྟ་ཅི་སྨོས་
པའི་ཕྱིར་དང་། ཕྱིན་དྲུག་གི་ཐོག་མ་ནི་སྦྱིན་པ་དང་། སྦྱིན་པའི་གཙོ་བོ་ནི། མཆོད་
བསླབ་ ཡང་ དག་ བླང་ བ་ དང༌། །ཞེས་ དཀོན་མཆོག་ མཆོད་ པ་ ཉིད་ཡིན་ པར་
གསུངས་པ་སོགས་མང་ངོ་། །
གཉིས་པ་ནི། སྤྱིར་སངས་རྒྱས་ལ་དམིགས་པའི་བསོད་ནམས་གཞལ་་དུ་
-223-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
མེད་པར་གསུང་སྟེ། རང་རྒྱལ་དགྲ་བཅོམ་བྱེ་བ་བརྒྱ་ཕྲག་ལ་ལོ་མང་དུ་བསྙེན་
བཀུར་བྱས་པ་བས། དེ་བཞིན་གཤེགས་པའི་སྐུ་གཟུགས་ལ་དང་བའི་སེམས་
ཀྱིས་ཡུད་ཙམ་ཞིག་མིག་གིས་བལྟས་པ་བསོད་ནམས་ཆེ་བར་གསུངས་པ་སོགས་
ཀྱི་ཕྱིར་དང་། སངས་རྒྱས་ཤཱཀྱ་ཐུབ་པ་ལ་བྲམ་ཟེ་ཞིག་གི་ལམ་ཁ་ཅིག་ཏུ་བསྟོད་
པ་ཚིག་གཅིག་བྱས་པས་བསྐལ་པ་ཆེན་པོ་ཉི་ཤུའི་བར་དུ་ངན་སོང་གི་སྒོ་ཁེགས་
པ་སོགས་ གསུངས་ལ། དེ་ཡང་ སངས་ རྒྱས་བཞུགས་དུས་མངོན་སུམ་མཆོད་
བསྟོད་དང་བསྙེན་བསྐུར་བྱས་པ་བས་ཀྱང་། མྱ་ངན་ལས་འདས་པའི་རྗེས་སུ་རིང་
སྲེལ་དང་གསུང་རབ་དང་དེ་འཛིན་པའི་ཆོས་སྨྲ་ལ་བྱས་པ་ཕན་ཡོན་ཆེ་ཞིང་།
ཁྱད་པར་དམ་པའི་ཆོས་འཇིག་དུ་ཉེ་བ་ན་མཆོད་པ་ཕུལ་ན་བསོད་ནམས་ཆེ་བ་
དང་། མཆོད་པ་ཡང་རྙེད་པ་ནི་མཆོད་པ་ལྷ་བཤོས་དང་ན་བཟའ་འབུལ་བ་
སོགས་ལ་གསུངས་ཀྱང་། བཀུར་སྟིའི་མཆོད་པ་ཕྱག་འཚལ་བ་དང་། བསྟོད་པའི་
འདོན་པ་སོགས་ལྷག་ཅིང་། དེ་བས་ཀྱང་རིམ་གྲོའི་མཆོད་པ་རྟེན་གསུམ་གསར་
དུ་བཞེངས་པ་དང་། རྙིང་པ་གསོ་བ་སོགས་ལྷག དེ་བས་ཀྱང་། སྒྲུབ་པའི་མཆོད་
པ་ཐོས་བསམ་སྒོ་གསུམ་དང་། མདོ་སྔགས་ཀྱི་ཆོ་ག་དང་། དད་པས་ཀུན་ནས་
བླང་བ་ལྷག་པར་གསུངས་སོ། ཁྱད་པར་བདེ་གཤེགས་བདུན་དང་། ཡང་དགོས་
སྨན་བླའི་མཚན་ལན་བདུན་བརྗོད་ཅིང་ཡིད་ཀྱི་དྲན་པ་དང་རེ་རེའི་སྤྱན་སྔར་མར་
མེ་བདུན་བདུན་སོགས་ཀྱིས་ཕྱག་མཆོད་བྱས་པའི་ཕན་ཡོན། བསྡུས་པ་རྣམས་ཆོ་
ག་ཉིད་དུ་གསལ་ཞིང་རྒྱས་པ་རྣམས་མདོ་སྡེ་ན་ཞུགས་པས་གོང་གི་མདོ་ནས་
གསུངས་ཚུལ་ལ་ལྡེ་མིག་བྱས་ཏེ་འདིའི་དགོས་ཀྱི་མདོ་སྡེ་ལ་འདྲིས་པར་བྱའོ།།
གསུམ་པ་ནི། མདོ་འདིའི་ཕྱེད་སྨད་ཀྱི་ཕན་ཡོན་ཐམས་ཅད་སྨན་གྱི་རྒྱལ་
-224-



སྨན་ལྷའི་རྣམ་གཞག་ཆོ་ག་ཉམས་ལེན་བདེ་འཇུག །
པོའི་ཐབས་མཁས་དང་སྨོན་ལམ་དང་མཚན་གྱི་ཕན་ཡོན་ཁོ་ན་ཡིན་པས་ན། བདེ་
གཤེགས་བདུན་ནམ་བརྒྱད་ལ་གསོལ་བ་འདེབས་སྙམ་ལ་མཚན་ལེགས་ཀྱི་ཆོ་ག་
ཤཱཀ་ཐུབ་ཀྱི་ཆོ་ག་ཞེས་སོགས་མི་བརྗོད་པར་སྨན་བླའི་ཆོ་ག་ཞེས་བརྗོད་པའི་རྒྱུ་
མཚན་ཤེས་པར་བྱས་ནས་བདེ་གཤེགས་འདི་ཉིད་ལ་གཙོ་བོར་བྱ་སྟེ། མཆིམས་
པས་བདེ་གཤེགས་གཞན་དྲུག་ལ་ཕྱག་བདུན་བདུན། ཤཱཀ་ཐུབ་སོགས་ལ་བཅོ་
ལྔ༑ སྨན་ བླ་ ལ་ ཉེར་ གཅིག་ བྱ་བར་བཤད་དོ། །མཚན་ གྱི་ཕན་ཡོན་རྒྱ་ཆེར་
གསུངས་པའི་དོན་བསྡུས་པ་ནི། ཇོ་བོ་རྗེས་：མཐོན་མཐིང་[མཐོ་ལྡིང]གསེར་
གྱི་ལྷ་ཁང་དུ་ཞིང་ཁམས་གཙོ་བོ་རེ་ལ་བསྟོད་པ་གསར་པ་རེ་མཛད་པའི་ཚེ། བདེ་
གཤེགས་བརྒྱད་ལ་མཚན་གྱི་མེ་ཏོག་སོགས་མཛད་པའི་ནང་ན་སྨན་བླ་ལ།
མཚན་ཙམ་ཐོས་པས་ངན་་འགྲོའི་གདུང་བ་སེལ། །ཞེས་པར་འདུས་པས་སྤྱིར་
སྡིག་ཅན་དང་དགོས་བསླབ་པ་ཉམས་པ་སོགས་ངན་སོང་གི་འཇིག་པ་ཉེ་བར་
གནས་པ་རྣམས་ཀྱི་ནན་ཏན་དུ་བྱའོ། །སྤྱིར་བསྟན་པ་ཉམས་དམའ་རུ་སོང་ནས་
གསུང་རབ་སྤྱི་དང་གཟུངས་སྔགས་སོགས་ཀྱི་མཐུ་ཆུང་དུ་འགྲོ་བར་གསུངས་མོད་
མདོ་འདི་ནི་དུས་ངན་སྙིགས་མའི་སེམས་ཅན་གྱི་དོན་དུ་ནན་གྱིས་གསུངས་པས་
ནུས་པ་ཆེ་རུ་འགྲོ་བར་ཤེས་ནས་འབད་པར་བྱའོ། །
གཉིས་པ་ནི། ཀུན་རིག་གི་ལག་ལེན་ཅུང་ཟད་ཤེས་པ་དག་གིས་འདིར་
ཡང་ཨོཾ་བཛྲ་ཡཀྵ་ཧཱུྃ་ལ་སོགས་པའི་ལག་ལེན་མང་དུ་སྦྱར་བ་ནི་མི་འཐད་པ་ཆེན་
པོ་ཡིན་ཏེ། །སྤྱིར་མདོ་སྔགས་འོག་མ་འོག་མའི་ཐུན་མོང་བ་རྣམས་གོང་མ་གོང་
མར་རྗེས་སུ་འགྲོ་ཞིང་བླང་དུ་རུང་ཡང་གོང་མའི་དགོས་ཆོས་རྣམས་འོག་མར་བླང་
དུ་གཏན་མི་རུང་ཞིང་། འོག་མའི་ཐུན་མོང་མིན་པ་ཡང་གོང་མར་མི་འགྲོ་བའི་
-225-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ཕྱིར་དང་། བཛྲ་ཡཀྵ་ཧཱུྃ་ཞེས་སོགས་ཕྱག་རྒྱ་དང་བཅས་ནས་བརྗོད་པ་ལ་རྡོ་རྗེ་
གནོད་སྦྱིན་གྱི་ལྷའི་ང་རྒྱལ་བརྟན་པོ་དགོས་པ་ལས་རྡོ་རྗེ་གནོད་སྦྱིན་གྱི་མཚན་
ཡང་མ་ཚོར་བ་མང་པོས་བྱར་མི་རུང་བ་མ་ཟད། གང་ཞིག་ཕྱག་རྒྱ་མི་མཁས་ལ།།
ལུས་ཀྱི་ཕྱག་རྒྱ་སྟོན་པ་སོགས་ཀྱི་ཉེས་པ་འབྱུང་བའི་ཕྱིར་དང་་འདི་ནི་འབྱུང་
ཁུངས་དང་ལག་ལེན་རྒྱས་པར་མཛད་པ་པོ་མཆིམས་ཐམས་ཅད་མཁྱེན་པས་ཡོ་
ག་དང་སྦྱར་བ་གཏན་མ་མཛད་པའི་ཕྱིར་རོ། །དེས་ཀྱང་གཞལ་ཡས་ཁང་གི་ཐིག་
ཚོན་གྱི་སྐབས་སུ་དྲ་ཕྱེད་ཤར་བུ་རྔ་ཡབ་རྟ་བབས་པད་རྡོར་སོགས་མཛད་ཅིང་།
ཕོ་བྲང་དུ་གྲགས་པ་མང་པོའི་དར་ཤམ་གྱི་ཙ་ཀ་ལི་ལ་དཀྱིལ་འཁོར་ཡོངས་
རྫོགས་ཀྱི་སྒོ་དང་སྒོ་་འཁྱུད་དྲ་ཕྱེད་སོགས་བྱས་པའང་མི་འཐད་དེ། མདོའི་ཁུངས་
མེད་ལ། རྒྱུད་ཀྱི་ཁུངས་རྣམས་སྐབས་མ་འབྲེལ་བའི་ཕྱིར་རོ། ཁ་ཅིག་མདོ་འདི་
བྱ་རྒྱུད་དུ་བསྡུས་ནས་རྒྱུད་ཀྱི་ཆོ་གར་བྱེད་པའང་མི་རིགས་ཏེ། མདོའི་ཆོ་ག་
གཏན་མེད་དུ་ཐལ་བ་དང་ཡོད་ན་མཚན་གཞི་བཙལ་བས་མི་རྙེད་ཅིང་། དེ་བཞིན་
གཤེགས་པ་བདུན་གྱི་ཆོ་ག་མདོ་སྡེ་ལས་བསྡུས་པ་ཞེས་དང་། མདོ་སྡེ་ལས་བྱུང་
བའི་ཆོ་ག་བཞིན་དུ་ཞེས་དང་། མདོ་སྡེའི་ཆོ་ག་ཡོངས་སུ་རྫོགས་པར་བཀང་ཞེས་
སོགས་དང་། དངོས་སུ་འགལ་བའི་ཕྱིར་རོ། །ཅིས་སྟེ་དཔལ་དེ་ཁོ་ན་ཉིད་འདུས་
པ་ཞེས་བྱ་བ་ཐེག་པ་ཆེན་པོའི་མདོ་ཞེས་ཡོ་གའི་རྩ་རྒྱུད་ལས་བཤད་པ་གསང་
འདུས་ཀྱི་སྒྲུབ་ཐབས་མདོ་དང་བསྲེས་ཞེས་པ་རྒྱུད་ཀྱི་ལུང་དང་སྦྱར་བའི་མིང་དུ་
བཤད་པ་སོགས་ཀྱིས་མ་ངེས་སོ་ཞེས་ན། སཱུ་ཏྲའི་སྐད་དོད་མདོ་ཞེས་པ་ཙམ་གྱིས་
ནི་མདོ་རྒྱུད་གང་དུའང་འབྱེད་མི་ནུས་ཏེ་སྒྲ་མདོ་བཞིན་ནོ། །མདོ་སྡེ་དང་རྒྱུད་སྡེ་
ཞེས་པ་སཱུ་ཏྲ་སེ་ན་ལྟ་བུས་ནི་མདོ་སྔགས་གཉིས་སུ་ཕྱེ་བའི་མདོ་སྡེར་འབྱེད་ནུས་
-226-



སྨན་ལྷའི་རྣམ་གཞག་ཆོ་ག་ཉམས་ལེན་བདེ་འཇུག
པའི་སྐྱོན་མེད་ཅིང་། གཞན་དུ་ན་མདོ་སྔགས་མི་འགལ་བར་འགྱུར་ལ། དེ་ལྟར་
འདོད་ན་དེ་གཉིས་ཐ་དད་དུ་འབྱེད་པའི་མཚན་ཉིད་དམ་ཁྱད་པར་མི་འདྲ་བ་མང་
དུ་མཛད་པ་དང་འགལ་ལོ། ཁ་ཅིག མདོ་སྔགས་ཀྱི་ཁྱད་པར་གཟུངས་སྔགས་
ཡོད་མེད་ཡིན་པ་མདོ་འདི་ལ་གཟུངས་སྔགས་མང་དུ་ཡོད་པས་རྒྱུད་ཡིན་ནོ་ཟེར་
བ་ནི། འདུལ་བ་ལུང་གིས་མ་ངེས་སོ། སྒྲུབ་བྱའི་མདོ་ནི་རྒྱུད་ཡིན་ལ་སྒྲུབ་བྱེད་ཀྱི་
ཆོ་ག་མདོ་ལུགས་ཡིན་ནོ་ཟེར་བ་ནི། བྱ་རྒྱུད་ཀྱི་ལྷ་ལ་བླ་མེད་དང་། ཡོ་གའི་སྒྲུབ་
ཚུལ་རུང་ཀྱང་བླ་མེད་ནས་གསུངས་པའི་ལྷ་ཞལ་སྦྱོར་ལ་བྱ་རྒྱུད་ཀྱི་བསྒྲུབ་ཐབས་
མི་རུང་བ་དང་འདྲ་བས་མི་འཐད་དོ། འོ་ན་མདོ་སྡེ་ནས་གསུངས་པའི་ལྷ་ལ་ཡོ་
གའི་སྒྲུབ་ཐབས་ཀྱང་རུང་མོད་ཅེ་ན། སྤྱིར་རྒྱུད་སྡེ་གོང་མའི་རྣལ་འབྱོར་པ་མཚན་
ཉིད་ཚང་བས་མདོ་སྔགས་ཀྱི་ལྷ་ཐམས་ཅད་རང་ཉམས་སུ་གང་ལེན་གྱི་རྣལ་
འབྱོར་གྱིས་སྒྲུབ་ཏུ་རུང་མོད། དེ་དབང་མ་ཐོབ་པའི་གང་ཟག་འོག་མ་དང་ཐུན་
མོང་དུ་སྤྱད་དུ་མི་རུང་སྟེ། ནར་སོན་པའི་གྱད་པས་རྡོ་ཆེན་པོ་སྐྱོད་དུ་རུང་ཡང་དེ་
བྱིས་པ་ཆུང་ངུ་དང་ཐུན་མོང་གི་ལས་སུ་སྦྱར་མི་རུང་བ་བཞིན་ནོ། །དེས་ན་མདོ་
ལུགས་ཀྱི་ཆོ་ག་གཅིག་འདོད་ཕྱིན་ཆད། བདག་ཉིད་ཆེན་པོ་འདིས་མཛད་པའི་དྲི་
མེད་ཆོ་ག་་དང་འདི་གཉིས་ལས་ལྷག་པའི་རྒྱ་གཞུང་དང་དེའི་ཁུངས་ཀྱང་མཆོད་
པའི་སྦྱོར་བ་ནི་བཙུན་པ་ཀུན་དགའ་བོ་ཞེས་སོགས་དང་། སྤྲིན་ཆེན་པོའི་ཆར་
དབབ་པའི་ལེའུ་སོགས་ལས་ལྷག་པ་མི་རྙེད་པས་འདི་དག་ཇི་བཞིན་དུ་བྱ་ལ།
འདི་དག་ལ་རང་ལུགས་ཀྱི་མཆོད་པ་བྱིན་བརླབས་ཁྱད་འཕགས་ཡོད་བཞིན་དུ་
ཐོག་མར་ཡོ་ག་དང་བླ་མེད་ཀྱི་མཆོད་པ་བྱིན་བརླབས་དང་གཏོར་མ་འབུལ་ཚུལ་
སོགས་ནི་ལེགས་ཆ་བསྡུས་པར་རློམས་པས་ཉེས་ཆེན་བྱུང་བའོ། །དེར་མ་ཟད་
-227-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
མཆིམས་ཀྱིས་ཕྱོགས་སྐྱོང་དང་གནོད་སྦྱིན་ལ་མདོ་ལུགས་ཀྱི་གཏོར་མ་མཛད་
པའང་གཞུང་དུ་མི་འབྱུང་བས་མ་བྱས་ཀྱང་རུང་ལ་བྱེད་ནའང་མདོ་ལུགས་གཙང་
མ་དགོས་སོ། །དེས་བུམ་པ་སྒྲུབ་ཚུལ་ལ་ས་བོན་གྱི་བསྐྱེད་ཆོག་བཤད་པའང་མི་
འཐད་པས་བུམ་པ་སྔར་བཞིན་བཤམས་པ་གཟུངས་སྔགས་བཟླས་པའི་འོད་ཀྱིས་
སྦྱིན་གྱིས་བརླབས་པའི་ཆུར་བསམས་པ་ཙམ་མོ། །དེ་བཞིན་དུ་བདེ་གཤེགས་
བྱང་སེམས་སོགས་ཀྱི་སྐུ་མདོག་ཕྱག་མཚན་དེང་སང་གི་མཆོད་ཕྲེང་ལ་གྲགས་པ་
རྣམས་ བཤད་ པའང་། མདོའི་ ཁུངས་ མེད་ཅིང་། རྣལ་ འབྱོར་རྒྱུད་ནས་ བྱམས་
འཇམ་དབྱངས་སོགས་ཀྱི་སྐུ་མདོག་ཕྱག་མཚན་བཤད་པ་སྐབས་སུ་མ་བབ་པ་
དང་ཁྱད་པར་གནོད་སྦྱིན་གྱི་ཕྱག་མཚན་ནི་རྒྱུད་ཀྱི་ཁུངས་ཀྱང་མ་མཐོང་བས་
དཀའ་ཞིང་ཆོས་དཀོན་མཆོག་གཙོ་བོར་ལུང་ལ་སྦྱར་ནས་གསུངས་པ་ལ་སྤྱིར་ལྷ་
སྐུ་དང་དགོས་ཆོས་སྤྱི་ལ་སྦྱོར་རྒྱུ་ཤེར་ཕྱིན་ཁོ་ན་དང་དེ་ཡང་ཡོ་ག་ནས་བཤད་
པའི་དམར་སེར་ཕྱག་གཡས་སོགས་ནི་རང་བཟོ་ཁོ་ན་ཡིན་ནོ། །འོན་ཀྱང་ཆོ་ག་
འདི་ལ་རྣལ་འབྱོར་མཛད་པའི་གང་ཟག་མང་པོ་བྱང་ཆུབ་་སེམས་དཔའ་དག་པའི་
སྣང་བ་ཁྱད་པར་ཅན་མངའ་བ་བྱོན་པ་རྣམས་ཀྱི་གཟིགས་སྣང་སོགས་ཡིན་སྲིད་
པས་མཐའ་གཅིག་ཏུ་དགག་པར་མི་ནུས་ཤིང་རི་མོར་བྲི་བ་སོགས་ལ་སྐུ་མདོག་
ཕྱག་མཚན་ངེས་པ་ཅན་བྱེད་ན་སྔ་མའི་ཕྱག་ལེན་ལ་བརྟེན་པ་ལས་མ་འདས་པས་
ཕྱག་མཆོད་ཀྱི་སྐབས་སུ་་འགལ་བ་ཆེར་མེད་པར་མངོན་ནོ། །
གསུམ་པ་ནི། དེ་ལྟར་ན་བཤམས་ཚུལ་གོང་དུ་བཤད་པ་བཞིན་ལེགས་
པར་བྱས་ལ། བསྒོམ་ཚུལ། སྐྱབས་འགྲོ་སེམས་བསྐྱེད་ཀྱང་མདོ་ལུགས་གཙོ་བོར་
བྱ་ཞིང་། སྭ་བྷ་ཝ་སོགས་མི་བརྗོད་པར་ཆོས་ཐམས་ཅད་སྟོང་ཞིང་བདག་མེད་པ་
-228-



སྨན་ལྷའི་རྣམ་གཞག་ཆོ་ག་ཉམས་ལེན་བདེ་འཇུག
ཡིན་པ་ལ་དེ་ལྟར་མ་རྟོགས་པའི་ཞེས་སོགས་དེ་ལྟར་གྲགས་པ་ལྟར་ཚད་མེད་
བཞི་བསྒོམས་ནས་ཆོ་ག་དངོས་ལ་འཇུག་པར་བགྱིའོ། །ཞེས་པའི་མཐར། བླ་མ་
སངས་རྒྱས་ཆོས་ཚོགས་ཡིད་དམ་ལ། །ཞེས་སོགས་འོག་ནས་འཆད་པའི་ཚིགས་
གཅད་གཅིག་བརྗོད། དེ་ནས་དཀོན་མཆོག་གསུམ་གྱི་བདེན་པ་དང་ཞེས་སོགས་
བྱིན་བརླབས་སྐོར་བཞིའི་དང་པོའི་མཐར་ཚིགས་གཅད་གཉིས་དང་གཞན་གསུམ་
ལ་རེ་རེ་དེ་ནས་སྤྱན་འདྲེན་གྱི་མཐར་ཚིགས་གཅད་གཅིག དེ་ནས་བླ་མ་སངས་
རྒྱས་ཆོས་བྱང་སེམས་གནོད་སྦྱིན་གྱི་བར་གྱི་ཕྱག་འཚལ། དེ་ནས་འཕགས་པའི་
ཚོགས་ཞེས་སོགས་ཀྱི་མཐར་མཆོད་པ་ཀུན་འབུལ་སོགས་ཚིགས་བཅད་གཅིག་
དེ་ནས་གདན་མཛོམ་གྱི་མཐར་གཅིག དེ་ནས་བདེ་གཤེགས་བརྒྱད་སོགས་ཕྱག་
འཚལ་རེ་རེའི་མཐར་ཡང་སྔར་གྱི་རང་རང་གི་ཕྱག་འཚལ་གྱི་ཚིགས་གཅད་དང་
སྨོན་ལམ་སོ་སོའི་མཐར་སྨོན་ལམ་གསོལ་གདབ་ཀྱི་ཚིགས་གཅད་རྣམས་བརྗོད་
ཅིང་བཏང་རག་གི་ཕྱག་ལའང་སྤྱི་ཕྱག་དང་འདྲ་བ་ཇི་ལྟར་རིགས་པའི་མཐའ་
དང་། བཟོད་གསོལ་གྱི་མཐར་ཡང་ཚིགས་གཅད་སྦྱར་བ་ནི་ཆོག་ཁྲིགས་གསར་
པ་ཡིན་ལ་གཞན་ནི་སྤྱན་འདྲེན་གྱི་ཚིགས་གཅད་རེ་ཙམ་མནན་པ་མ་གཏོགས་ཆོ་
གའི་གཞུང་ཇི་ལྟ་བ་བཞིན་ལ་གནོན་པ་ཅུང་ཟད་ཀྱང་མ་བྱས་པ་ཤིན་ཏུ་་དག་ཅིང་
ཚར་མང་པོ་དགོས་པར་དེ་ཉིད་ཤིན་ཏུ་ལེགས་སོ། །ཚར་མང་པོ་མི་དགོས་ཤིང་
རྒྱས་པ་ལ་དགའ་བ་དང་ལོང་ཡོད་ན་མཚན་གྱི་མེ་ཏོག་མ་ལ་སོགས་པ་གཙོ་བོར་
བྱ་ཞིང་ཀུན་མཁྱེན་ཀུན་ལ་གཟིགས་མ་ལ་་སོགས་པ་དང་། རྣམ་དག་སྟོང་གསུམ་
མ་ལ་ སོགས་ པ་ དང༌། གསེར་ གྱི་མདོག་ཅན་སྐྱབས་ སྦྱིན་ ཕྱག་ རྒྱ་ ཅན། །ལ་
སོགས་པའང་རུང་གི་སྤྱིར་གསང་སྔགས་དང་དགོས་བླ་མེད་ཀྱི་ཐུན་མོང་མིན་པའི་
-229-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ཚིགས་ གཅད། གང་ གི་ དྲིན་ གྱིས་བདེ་ཆེན་ཉིད་ ལ་ སོགས་ པ་ དང༌། ཆོས་ ཀྱི་
སྐབས་སུ་ཡུམ་ཆེན་མོ་དང་སྒྲོལ་མ་རྣམ་རྒྱལ་སོགས་བློ་ལ་ཡོད་ཚད་་འདོན་པ་
སོགས་ནི་སྐབས་སུ་མི་འབབ་བོ། །གཏང་རག་གི་གོང་དུ་སྐབས་འདིར་ཁྲུས་བྱ་
ཞེས་གསུངས་པས། ཏདྱཐཱ། གྷུ་མེ་སོགས་དང་
། ཏདྱཐཱ། བྷེ་ཥཛེ་གཉིས། མཧཱ་བྷེ་
ཥ་ཛེ། རཱ་ཛཱ་ས་མུངྒ་ཏེ་སྭཱཧཱ། ཞེས་ཅི་མང་བཟླས་པའི་བུམ་ཆུས་ལྷ་ལའང་ཁྲུས་
གསོལ་ཞིང་ནད་པའང་ཡོད་ན་ཁྲུས་བྱའོ། །གཤིན་པོ་ལ་རིགས་དྲུག་རྣམ་དག་ཏུ་
གྲགས་པའི་སྙིང་མའི་གཤིན་ཆོག་དང་བསྲེས་པ་ནི་ནམ་ཀྱང་མི་འཐད་ལ་་སྤྱན་
འདྲེན་གྱི་མཇུག་ཏུ་གཤིན་པོ་ཡང་དཀྱིལ་འཁོར་གྱི་དྲུང་དུ་བཀུག་པར་མོས་ཏེ།
དེས་གཙོ་བོ་བྱས་པའི་སེམས་ཅན་ཐམས་ཅད་ཀྱང་ཕྱག་མཆོད་སྨོན་ལམ་འདེབས་
ཀྱིན་ཡོད་པར་མོས་ནས། དེ་དག་གི་རམ་འདེགས་ཆོ་ག་བ་རྣམས་ཀྱིས་བྱེད་པར་
མོས་ཏེ། བདག་ཅག་ལ་སོགས་པའི་ཞེས་སོགས་སོར་བཞག་ན་ནུས་པ་ཆེ་མོད་
ཀྱི༑ ཚེ་འདས་ཞེས་སོགས་འདོན་པ་སྤོ་ནའང་འགལ་བ་ཆེར་མེད་དོ། །མདོར་ན་
དེང་སང་ཡོངས་སུ་གྲགས་པའི་ཆོ་ག་ཕྱོགསསྒྲིགས་ཕལ་ཆེར་མཆིམས་པ་ནས་
བརྒྱུད་པའི་ཁྱད་པར་ཅན་དུ་སྣང་བས། ཆོས་རིན་ཀྱང་མི་ཆོག་ཅིང་ཅུང་དར་བས་
འཆོས་ཀྱང་དཀའ་བས་ན་སྤྲོས་པ་ལ་དགའ་ན་རང་སར་བཞག་པར་བྱའོ། །འོན་
ཀྱང་བྱང་འདྲེན་པ་མི་རེས་བླུན་པོའི་མཁས་ཁྱད་གང་དྲན་མང་པོ་གསར་དུ་བཅུག་
ན༑ བསྟན་པ་རིན་པོ་ཆེ་བཙོག་ཆུས་སླད་པར་འགྱུར་བས་ཆོས་ལ་དབང་ཟ་བར་
མི་བྱའོ། །འདིར་ཆོག་ཁྲིགས་གསར་པའི་ཚིགས་གཅད་ནི་བླ་མ་སངས་རྒྱས་ཆོས་
ཚོགས་ཡི་དམ་ལ། །བྱང་ཆུབ་བར་དུ་གུས་པས་བདག་སྐྱབས་འཆི། །འགྲོ་བའི་
དོན་དུ་སངས་རྒྱས་ཐོབ་བྱའི་ཕྱིར། །ཕུན་ཚོགས་མདོ་སྡེའི་ཆོ་ག་བསྒྲུབ་པར་བགྱི།།
-230-



སྨན་ལྷའི་རྣམ་གཞག་ཆོ་ག་ཉམས་ལེན་བདེ་འཇུག
སྤྱི་དགོས་དཀོན་མཆོག་གསུམ་གྱི་བདེན་པ་དང་། །ཆོས་དབྱིངས་རྣམ་དག་ཚོགས་
གཉིས་ལྷག་བསམ་མཐུས། །མ་དག་འཁྲུལ་པའི་ལས་སྣང་རགས་པ་ཀུན། །ནུབ་
ནས་དག་པའི་སྣང་བར་གྱུར་པ་ནི། །རྣམ་དག་ཞིང་གི་ཕུན་ཚོགས་ཀུན་བསྡུས་
པའི། །ཡིད་འཕྲོག་ས་གཞིར་རིན་ཆེན་བྱེ་བས་བརྒྱན། ཡོན་ཏན་མང་ལྡན་དག་
གསལ་ཆུ་མཚོ་དང་། །དཔག་བསམ་ལྗོན་པས་ཕྱོགས་ཀུན་བརྒྱན་པར་ཤོག །དེ་
དབུས་གཞལ་མེད་ཁང་ཆེན་བདེ་གཤེགས་གནས། །རིན་ཆེན་བདུན་བཀོད་ཕྱི་
ནང་ཀུན་དུ་གསལ། །འཇིག་ རྟེན་འཇིག་རྟེན་འདས་པའི་ དགེ་ལེགས་ ཀྱིས།།
ལེགས་པར་བརྒྱན་པའི་ཁང་བཟང་གྲུབ་གྱུར་ཅིག དེ་ནའང་རིན་ཆེན་ལས་
གྲུབ་སེང་གེའི་ཁྲི། །པདྨའི་སྙིང་པོར་བདེ་གཤེགས་དམ་པའི་ཆོས། །འཕགས་
ཚོགས་སོ་སོའི་མངའ་ཐང་ཇི་བཞིན་དུ། །གདན་ཁྲི་མཛེས་པ་ཤ་སྟག་འབྱུང་གྱུར་
ཅིག །ཕྱི་ནང་ཀུན་དུ་རང་རང་ཆ་རིམ་བཞིན། །མཆོད་སྤྲིན་བསམ་ཡས་ཕུང་པོ་
གསུམ་པ་ཡི། །མདོ་དང་བཟང་པོ་སྤྱོད་པའི་སྨོན་ལམ་བཞིན། གྲུབ་ནས་དགྱེས་
ཤིང་ལེགས་པར་སྤྱོད་གྱུར་ཅིག །སྟོན་པ་སངས་རྒྱས་ཞིང་བསྐུལ་ཏིང་འཛིན་
གྱིས༑ ༑བདེ་གཤེགས་བདུན་པོ་མངོན་སུམ་སྤྱན་དྲངས་ལྟར། དད་མོས་ཐུགས་
རྗེས་བདེ་གཤེགས་འཁོར་བཅས་རྣམས། །འདིར་གཤེགས་རང་རང་གདན་ལ་
ཞུགས་སུ་གསོལ། །གང་གི་ཞབས་པད་བརྟེན་པའི་བཀའ་དྲིན་ལས། །ངན་འགྲོ་
སྲིད་ཞིའི་སྐྱོན་ཡོན་རིག་གྱུར་ནས། །སྐྱེས་བུ་དོན་ལ་སེམས་པའི་སྐབས་རྙེད་པ།།
རྩ་བའི་བླ་མ་རྣམས་ལ་ཕྱག་འཚལ་ལོ། །གང་རྣམས་རིམ་པར་བརྒྱུད་པའི་བཀའ་
དྲིན་ ལས། །སྔོན་ཚེ་རྒྱལ་བས་གསུངས་ པའི་ ཕན་བདེའི་ ལམ། །ཤིན་ཏུ་རྙེད་
དཀའ་བདག་གིས་རྙེད་གྱུར་པ། །བརྒྱུད་པའི་བླ་མ་རྣམས་ལ་ཕྱག་འཚལ་ལོ།།
-231-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
མཉམ་མེད་ཤཱཀྱའི་ རྒྱལ་ པོ་ ཟས་གཙང་སྲས། །བློ་ཆེན་གསུང་གི་དབང་ཕྱུག་
འཇམ་དཔལ་དབྱངས། །དེ་སྲས་གངས་ཅན་དཔལ་མགོན་ཞི་བ་་འཚོ། བཀའ་
དྲིན་མཚུངས་མེད་གསུམ་ལ༴ །བོད་འབངས་ཐུགས་ཀྱི་དཀྱིལ་བཟུང་ཁྲི་སྲོང་ལྡེ།།
དེ་སྲས་མུ་ནེ་གཙན་དང་སད་ན་ལེགས། །ཆོས་སེམས་གཙང་མའི་ཞབས་དང་
འོད་ཀྱི་བསྲུང། །སྔ་དར་ཆོས་རྒྱལ་རྣམས་ལ་༴ །མངའ་བདག་དཔལ་འཁོར་བཙན་
དང་ཉི་མ་མགོན། །བཀྲ་ཤིས་ལྡེ་དང་ལྷ་བཙུན་ཁུ་དབོན་གཉིས། ཞི་བ་འོད་དང་
འོད་ལྡེ་རྩེ་ལྡེའི་ཞབས། །ཕྱི་དར་ཆོས་རྒྱལ་རྣམས་ཟ །མངའ་རིས་གནར་དང་ཞུ་
ལྷན་ཆུ་ལྷད་པ། །གྲོ་མོ་ཆེ་དང་སྒོམ་སེང་ནམ་མཁའ་གྲགས། བསོད་ཡེ་བསོད་
གྲགས་བསོད་རྒྱལ་བཟང་པོ་དཔལ། །ལོ་ཆེན་ཡབ་སྲས་རྣམས་ལ་ཟ གངས་ཅན་
ཕན་བདེའི་དཔལ་འབྱོར་འབྱུང་བའི་སྒོ། །དམན་མཆོག་ཀུན་གྱི་སྒྲུབ་ཏུ་རུང་བའི་
ལམ༑ ༑ཆོས་རྒྱལ་ཐུགས་དམ་མདོ་སྡེའི་ཆོ་ག་འདི། །འཛིན་སྐྱོང་སྤེལ་མཛད་
རྣམས་ལ །དོན་གཉིས་མཐར་ཕྱིན་སྟོན་པ་རྫོགས་སངས་རྒྱས། བདེན་གཉིས་
ཟུང་འཇུག་བསྟན་པ་དམ་པའི་ཆོས། །ཚོགས་གཉིས་ཉམས་ལེན་འཕགས་མཆོག་
དགེ་འདུན་སྟེ། །སྐྱབས་གནས་དཀོན་མཆོག་གསུམ་ལ༴ །ཤར་ཕྱོགས་ གངྒཱའི་
ཀླུང་གི་བྱེ་རྙེད་ན། །གཞན་གྱིས་མི་ཐུབ་རྣམ་དག་ཞིང་གི་དཔལ། བགྲང་ཡས་
སེམས་ དཔས་ བསྐོར་ བའི་ བཅོམ་ ལྡན་ འདས། །མཚན་ལེགས་ ཡོངས་གྲགས་
དཔལ་ལ་ཟ །འདི་བཞིན་སྦྱར་ཞིང་རྐང་པ་གསུམ་སོར་བཞག་སྟེ། ཀླུང་བདུན།།
ལྔའི། བདུན། བརྒྱད། དགུའི། བཅུའི་ བྱེ་ རྙེད་ན། རིན་ཆེན་ ལྡན་ པའི། སྤོས་ ཀྱི་
ཡོངས་ བཀང་། མྱ་ངན་ བྲལ་བའི། ཆོས་ ཀྱི་ རྒྱལ་ མཚན། རིན་ཆེན་རྒྱ་ མཚོའི།
བེཌཱུརྱ་སྣང་རྣམ་དག་ཞིང་གི་དཔལ། །རིན་ཆེན་ཟླ་བའི་ཞབས །གསེར་བཟང་
-232-



སྨན་ལྷའི་རྣམ་གཞག་ཆོ་ག་ཉམས་ལེན་བདེ་འཇུག
དྲི་མེད་སྣང་= །མྱ་ངན་མེད་མཆོག་དཔལ་= །ཆོས་གྲགས་རྒྱ་མཚོའི་དབྱངས་ ཟ་
མངོན་ མཁྱེན་ རྒྱལ་ པོའི་ ཞབས་ ཟ །ཐུགས་ རྗེ་ བརྩོན་ འགྲུས་ མཆོག་ གི་ རྩེར་
གཤེགས་པས། །སྙིགས་དུས་རྒྱལ་བ་གཞན་གྱིས་མི་འདུལ་བའི། །མི་མཇེད་ཚེ་
ལོ་བརྒྱ་པའི་ཞིང་གི་དཔལ། །འདྲེན་མཆོག་ཤཱཀྱའི་ཏོག་ཟ །ཀུན་འབྱུང་མུན་པའི་
ས་བོན་མཐར་མཛད་ཅིང་། །སྡུག་བསྔལ་ཟུག་རྔུའི་རྩ་བ་དྲུངས་ནས་འབྱིན། རྒྱལ་
ཡུམ་ཤེས་རབ་ཕ་རོལ་ཕྱིན་ལ་སོགས། །ཐེག་གསུམ་དམ་པའི་ཆོས་ལ ཆོས་
ཀྱི་རྒྱལ་བུ་གཞོན་ནུ་མཁྱེན་པའི་གཏེར། །བདག་ཅག་ཉེས་བརྒྱས་བཟིར་བའི་
འགྲོ་བ་ལ། །ཟབ་ཡངས་ལམ་འདི་མངོན་དུ་གྱུར་མཛད་པ། །རྗེ་བཙུན་འཇམ་
པའི་དབྱངས་ཟ །ཐབས་མཁས་ཐུགས་རྗེ་ཕུལ་དུ་བྱུང་བའི་མཐུས། །དུས་མིན་
འཆི་གསོ་རྒྱལ་སྲིད་སྤེལ་སོགས་སླད། །མཆོད་པའི་སྦྱོར་བ་གསལ་བར་སྟོན་
མཛད་པ། །འཕགས་པ་སྐྱབས་གྲོལ་མཛད་= །ཡངས་པ་ཅན་དུ་བདེ་གཤེགས་
བརྒྱད་འཛོམས་ནས། །སྤྱི་དགོས་བསྟན་པ་བསྲུང་བར་བཀའ་བསྒོས་ཤིང་། །རང་
རང་བདེན་པའི་ངག་གིས་ཞལ་བཞེས་པ། །གསང་བདག་འཁོར་དང་བཅས་ཟ་
ཡངས་པ་ཅན་དུ་སྨན་བླའི་མཚན་ཐོས་པས། །བདེན་མཐོང་མདོ་འདི་བསྲུང་བར་
དམ་བཅས་པ། །བདུན་འབུམ་འཁོར་གྱིས་བསྐོར་བའི་བཅུ་གཉིས་པོ། །གནོད་
སྦྱིན་སྡེ་དཔོན་རྣམས་ལ་ཕྱག་འཚལ་ལོ། །མཁའ་ཁྱབ་ཞིང་གི་ཕྱག་འོས་ཐམས་
ཅད་ལ། །ཡོན་ཏན་ཞིང་དུ་ལྷག་པར་མོས་པའི་བློས། །འགྲོ་་ཀུན་ཞིང་རྡུལ་གྲངས་
རྙེད་ལུས་སྤྲུལ་ནས། །སངས་རྒྱས་ཞིང་མཐར་རྟག་ཏུ་གུས་ཕྱག་འཚལ། །མཆོད་
པ་ཀུན་འབུལ་སྡིག་པ་མཐའ་དག་བཤགས། །དགེ་ལ་ཡི་རང་ཆོས་འཁོར་བསྐོར་
བར་ བསྐུལ། །མྱ་ ངན་མི་འདའ་བཞུགས་ པར་ གསོལ་ བ་ འདེབས། །དགེ་ རྩ་
-233-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
རྫོགས་བྱང་ཉིད་དུ་བསྔོ་བར་བགྱི། །བདག་ཅག་དུས་ངན་སེམས་ཅན་སྐྱབས་པའི་
ཕྱིར༑ ༑བདེ་གཤེགས་རྣམས་ཀྱི་སྨོན་ལམ་གང་བཏབ་དང་། །ཐུབ་དབང་སྲས་
དང་བཀའ་བསྟོད་བཅས་པ་ཡིས། །བཀའ་སྩལ་ཞལ་བཞེས་མཐའ་དག་འགྲུབ་
གྱུར་ཅིག །མཚན་ལེགས་རྒྱལ་པོར་ཕྱག་མཆོད་མཚན་བཟླས་མཐུས། །རྒྱལ་བ་
མཆོག་དེས་སྔོན་ཚེ་གཞན་དོན་་དུ། །ནད་གདོན་རིམས་སོགས་འཇིགས་པ་མཐའ་
དག་ཞི། །འོན་ལོང་སྨྱོ་སོགས་སྡུག་བསྔལ་ནད་རྒྱུན་ཆད། །དམྱལ་བའི་ལས་ཟད་
ལྷ་མིའི་བདེ་བ་མྱོང་། །དབུལ་འཕོངས་ཀུན་ཀྱང་དབྱིག་སོགས་ཡོ་བྱད་་འཕེལ།
བཅིངས་དང་རྡེག་སོགས་ལུས་གདུང་མཐའ་དག་ཞི། །མགོན་མེད་དུག་སྤྲུལ་
སོགས་ཀྱིས་གཙེས་ལས་ཐར།། འཐབ་རྩོད་འགྱེད་རྣམས་ཕན་ཚུན་བྱམས་སེམས་
ལྡན་༑ ༑ཆུས་ཁྱེར་སྨེ་སྔགས་འདོན་རྣམས་དབུགས་ཕྱིན་ཤོག །ཅེས་པའི་སྨོན་
ལམ་ཆེན་པོ་རྣམ་པ་བརྒྱད། །བདག་སོགས་འགྲོ་བས་མྱུར་དུ་འགྲུབ་པར་ཤོག།
ཤི་འཕོས་དག་པའི་ཞིང་དེར་པདྨ་ལ། །རྫུས་སྐྱེས་ཡོན་ཏན་ཀུན་རྫོགས་དེ་ལ་
སོགས༑ ༑རྒྱལ་བ་ཀུན་མཉེས་སྐད་ཅིག་སྐད་ཅིག་ལ། །སངས་རྒྱས་ཞིང་ཀུན་
བགྲོད་པའི་མཐུ་ཐོབ་ཤོག །རིན་ཆེན་ཟླ་བ། གསེར་བཟང་དྲི་མེད། མྱ་ངན་མེད་
མཆོག ཆོས་ གྲགས་ རྒྱ་ མཚོ། མངོན་མཁྱེན་རྒྱལ་པོ། སྨན་ གྱི་ རྒྱལ་ པོར། ཕྱག་
མཆོད་སོགས་ཐོག་མཐའ་སྔ་མ་བཞིན་སྦྱར་ལ། དབུལ་གཡེངས་དགེ་ལས་ཉམས་
རྣམས་དགེ་ཆོས་འཕེལ། །བཀྲེས་སྐོམ་ལས་ཟད་མཐོ་རིས་ཕུན་ཚོགས་རྒྱས། །བུ་
ནད་མི་མྱོང་རྟག་ཏུ་སྐྱེས་པར་འགྱུར། །བཤེས་བྲལ་མྱ་ངན་གྱིས་གདུང་མྱ་ངན་
བྲལ༑ ༑མུན་པར་གདོན་གྱིས་གཙེས་རྣམས་གདོན་སོགས་ཐར། །དམན་མོས་
དགེ་མཆོག་བྲལ་རྣམས་ལུང་རྟོགས་རྒྱས། །ཐེག་ཆེན་སྤོང་རྣམས་རྫོགས་བྱང་
-234-



སྨན་ལྷའི་རྣམ་གཞག་ཆོ་ག་ཉམས་ལེན་བདེ་འཇུག
བསམ་སྦྱོར་བརྟན། །བར་མའི་སྡུག་བསྔལ་མྱོང་རྣམས་བསིལ་ཐོབ་ཤོག །ཅེས་
བརྒྱད་དང་། བསད་པས་ཚེ་ཐུང་གྱུར་རྣམས་ཡུན་རིང་འཚོ། །རྐུས་ ཕྲོག་དབུལ་
པོར་སྐྱེས་རྣམས་ ལོངས་ སྤྱོད་ འཕེལ། །གནོད་སེམས་ འཐབ་ཅིང་རྩོད་རྣམས་
བྱམས་པ་རྒྱས། ཚུལ་འཆལ་སྡོམ་གནས་སེམས་བསྐྱེད་སྒྲིབ་བྱང་ཤོག །ཅེས་བཞི་
དང་༑ མྱ་ངན་སོགས་མྱོང་སྐྱོན་བྲལ་ཚེ་རིང་བདེ། །དམྱལ་བར་མྱ་ངན་མེད་མཐོང་
བདེ་བ་འབར། །དབུལ་པོ་མདོག་ངན་ལུས་མཛེས་ལོངས་སྤྱོད་འཕེལ། །འབྱུང་
པོས་མདངས་འཕྲོག་ཞི་ཞིང་བྱམས་གནས་ཤོག །ཅེས་བཞི་དང་། དད་མེད་ལོག་
ལྟ་དད་ལྡན་་ཡང་དག་ལྟ། །མཐའ་འཁོབ་དགེ་ཉམས་མཚན་གྱི་བྱམས་སེམས་
བསྐྱེད༑ ༑དབུལ་བས་ སྡིག་བྱེད་འབྱོར་ལྡན་སྡིག་དང་བྲལ། །འཐབ་ཅིང་རྩོད་
རྣམས་སླར་ལོག་བྱམས་གནས་ཤོག །ཅེས་བཞི་དང་། བྱ་བ་ངན་ཞེན་འབྱོར་ལྡན་
དགེ་བ་འཕེལ། །མི་དགེའི་ལམ་ཞུགས་དགེ་ལམ་རྒྱུ་འབྲས་ཐོབ། །གཞན་དབང་
གྱུར་རྣམས་རང་དབང་བདེ་བ་འཕེལ། །ཚེ་འཐུང་རྒྱུ་བསགས་མཚན་ཐོས་ཚེ་རིང་
ཤོག ༑ཅེས་པ་བཞི་དང་། མཚན་དཔེའི་དཔལ་འབར་ཀུན་ཀྱང་བདག་འདྲར་
གྱུར༑ ༑བེཟླུར་འོད་འབར་གླིང་བར་མུན་པ་ཞི། །ཤེས་རབ་ཐབས་ཀྱིས་ཡོ་བྱད་
ཟད་མི་ཤེས། །དམན་མོས་ལམ་ངན་ཞུགས་རྣམས་ལམ་མཆོག་བསྒྲོད། །སྡོམ་
གསུམ་མ་ཉམས་ཚུལ་ལྡན་ངན་སོང་བྲལ། །མདོག་ངན་ནད་པ་ཡན་ལག་དབང་
པོ་ཚང་༑ ༑ནད་ ཀྱིས་གཟིར་རྣམས་ནད་མེད་ཡོ་བྱད་འཕེལ། །བུད་མེད་སྐྱོན་
གཟིར་དེ་བྲལ་སྐྱེས་དབང་ལྡན། །ལྟ་ངན་བདུད་ཞགས་ཡང་དག་ལྟ་བས་སྦྱངས།
རྒྱལ་པོས་མནར་རྣམས་གནོད་པ་ཀུན་ལས་ཐར། །བཀྲེས་པས་སྡིག་བྱེད་ཆོས་
འབྱོར་ ཁ་ ཟས་ མྱོངས། །ཚ་ སོགས་ གོས་ ཐོབ་ འཕགས་ ཚུལ་ རྣམ་ སྒྲོལ་ཤོག
-235-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ཅེས་པའི་སྨོན་ལམ་ཆེན་པོ་བཅུ་གཉིས་པོ། །ཞེས་སོགས་སྦྱར། ཤཱཀྱའི་རྒྱལ་པོར་
ཕྱག་འཚལ་མཆོད་པའི་མཐུས། །རྒྱལ་བ་མཆོག་དེས་སྙིགས་དུས་འགྲོ་བའི་སླད།
བདེ་གཤེགས་བདུན་གྱི་སྔོན་གྱི་སྨོན་ལམ་དང་། །ཆོ་གའི་བསམ་སྦྱོར་ཁྱད་པར་
ཅན་རྣམས་གསུངས། །བརྒྱད་ཀ་འཛོམས་ནས་བེཟླུར་གཟུངས་ཆེན་གྱི། །ཕན་
ཡོན་གསུངས་ནས་ཚུལ་འདིར་བསྐུལ་བ་ལྟར། །དེང་འདིར་འབད་ལས་ལེགས་
ཚོགས་ གང་ ཐོབ་ པ། །བདག་ སོགས། དམ་ པའི་ ཆོས་ ལ་ ཕྱག་ འཚལ་ སོགས།
མཚན་ཐོས་ཙམ་གྱིས་སྐྱོན་ཟད་ཡོན་ཏན་འཕེལ། །ཞེས་སོགས་བདེ་གཤེགས་
བཀའ་ལུང་འགྱུར་མེད་རྣམས། །བདག་འཇམ་པའི་དབྱངས། ཁྱོད་ཀྱིས་ཡོན་ཏན་
བསམ་ཡས་མདོ་སྡེ་འདི། །ཐུབ་ལ་ནན་གྱིས་ཞུས་པའི་ཕན་ཡོན་ཀུན། །བདག་
སྐྱབས་གྲོལ་མཛད་ལ། །སྨན་བླའི་མཚན་གྱིས་ཉམ་ཐག་ནད་པ་དང་། །དུས་མིན་
འཆི་གསོ་རྒྱས་སྲིད་རྒྱལ་སོགས་རྣམས། །བདག་གསང་བདག་མགོན་དང་ཚངས་
དབང་རྒྱལ་ཆེན་སོགས། །དམ་ཅན་བསྲུང་མར། མདོ་འདི་སྤྱོད་པར་ཁྱེད་རྣམས་
ལེགས་ བྱོན་ནས། །བསྲུང་སྐྱོབས་སྐྱོན་སེལ་ ཡོན་ཏན་ཀུན་ སྒྲུབ་ཅེས། །དམ་
བཅས་བྲོ་བོར་ཕན་་ཡོན་མང་དུ་བཤད། །གཟུངས་སྩལ་ཕྱག་རྡོར་སྒྲུབ་ཐབས་
བསྟན་ པ་ ་ཀུན། །བདག་ ལྷག་ པར་ གེགས་བཟློག་མཐུན་རྐྱེན་ཚང་གྱུར་ཅིག
གནོད་སྦྱིན་རྣམས་ལ། ཁྱོད་ཀྱིས་སྨན་བླའི་མཚན་ཐོས་བདེན་པ་མཐོང་། །མདོ་
འདི་ བསྲུང་ བར་ དམ་ བཅས་ ཇི་ བཞིན་མཛོད། །ལྷག་ པར། མཚམས་ འདིར་
གཟུངས་སྔགས་བཟླ། ཁྲུས་བྱའོ། །སྙིགས་དུས་འགྲོ་ལ་དགོངས་པའི་བཅོམ་ལྡན་
འདས༑ ༑བདེ་གཤེགས་བདུན་དང་ཐུབ་དབང་དམ་པའི་ཆོས། །འཇམ་དབྱངས་
སྐྱབས་གྲོལ་ཕྱག་རྡོར་འཁོར་དང་བཅས། །གནོད་སྦྱིན་སྡེ་དཔོན་རྣམས་ལ་གུས་
-236-



སྨན་ལྷའི་རྣམ་གཞག་ཆོ་ག་ཉམས་ལེན་བདེ་འཇུག
ཕྱག་འཚལ། །དེ་ལྟར་བདེ་གཤེགས་འཁོར་དང་བཅས་རྣམས་ལ། །ཕྱག་འཚལ་
མཆོད་ཅིང་སྡིག་བཤགས་ཡིད་རང་བསྐུལ། །གསོལ་གདབ་སྨོན་ལམ་མཐུ་ཡིས་
ཆོས་རྒྱལ་སྲིད། །ཕན་བདེ་ཆེར་རྒྱས་དམ་ཆོས་རིང་གནས་ཤོག །དེ་སྐད་གསོལ་
ཚེ་སྒོ་གསུམ་ཉེས་སྐྱོན་གྱི། །ནོངས་པ་ཅི་བགྱིས་གནོང་ཞིང་འགྱོད་པས་བཤགས།
བཟོད་པ་བཞེས་ནས་རང་རང་གནས་སུ་ཞུད། །སྤྱན་འདྲེན་ཚེ་ན་ཐུགས་རྗེས་མྱུར་
གཤེགས་གསོལ། །བཀྲ་ཤིས་ཀུན་གྱི་དབང་ཕྱུག་བཅོམ་ལྡན་འདས། །སོགས།
གནོད་སྦྱིན་སྡེ་དཔོན་རྣམས་ཀྱི་བཀྲ་ཤིས་ཤོག །ཅེས་པ་ལ་སྨན་བླའི་ཆོ་ག་མཐའ་
དག་ལེགས་པ་ཚང་ཞིང་། སྒྲོལ་མ་ཚར་གསུམ་གྱི་བར་ལ་འགྲུབ་པས་བློ་ནུས་ཆེ་
བ་དག་གིས་འདི་ཁོ་ནས་་འགྲུབ་ལ། འབྲིང་དུ་ན། འདིའི་ཚིགས་གཅད་རྣམས་
རང་རང་གི་སྐབས་སུ་སྦྱར་བའི་མདོ་ཆོག་ཉིད་ལ་བརྟེན་ཞིང་། རྒྱས་པར་ནི་བླ་མ་
སྔ་མའི་ཕྱག་ལེན་དང་ཚིགས་གཅད་མདོ་དང་མཐུན་པ་རྣམས་སྦྱར་ལ། ཁྱད་པར་
སྨན་བླ་ཉིད་ལ་ཕྱག་དང་བསྟོད་པ་མང་དུ་བྱ། ཐུབ་པའི་སྐབས་སུ་གནས་བརྟན་
ཕྱག་མཆོད་ཀྱང་འགྲུབ་ན་ལེགས་སོ། །དེ་ལྟར་མདོ་སྡེའི་ཆོ་ག་སྤྱི་དགོས་ཀྱི། རྣམ་
གཞག་ལག་ལེན་ལེགས་པར་བཤད་པ་འདི། །མདོ་སྔགས་ཚུལ་རིག་པྲཛྙཱ་རཏྣས་
སྦྱར༑ ༑དགེ་བས་ཚུལ་འདི་ཕྱོགས་མཐར་རྒྱས་གྱུར་ཅིག །ཅེས་པ་རྣམ་འགྱུར་
ཞེས་པ་ལྕགས་ཕོ་སྟག་གི་ལོ་མགོའི་ཟླ་བའི་ཚེས་གཅིག་ལ་ཆོས་འཁོར་སྒང་
དུ་སྦྱར་བའོ། །རྣམ་གཞག་ལག་ལེན་ལེགས་པར་བཤད་པ་འདི། །གྱད་གཉེར་ཚེ་
འདས་སྒྲིབ་པ་བྱང་ཕྱིར་དུ། །བླ་བྲང་ཉིད་ནས་མཐུན་རྐྱེན་དགོས་པ་སྦྱར། །འགྲོ་
རྣམས་ངན་སོང་ གསུམ་ ལས་ གྲོལ་གྱུར་ཅིག །སྤར་མཁན་མཁས་པ་ཆོས་ཀྱི་
བཟང་༑ ༑བྲིས་ལ་མཁས་པ་ཚུལ་ཁྲིམས་་འཕེལ།། །།མངྒལཾ།།
-237-



༄༅། །རྒྱལ་ཆེན་རྣམ་ཐོས་སྲས་ཀྱི་གཏོར་ཆེན་དངོས་གྲུབ་
ཀྱི་རྒྱ་མཚོ་ཞེས་བྱ་བ་བཞུགས་སོ། །
ན་མོ་གུ་རུ་བཛྲ་པཱ་ཎ་ཡེ། དཔལ་འབྱོར་དགེ་ལེགས་རྒྱ་མཚོའི་ཕ་རོལ་ན།
སྐལ་བཟང་འགྲོ་ལ་ཕན་བདེའི་དགའ་སྟོན་འགྱེད། །མ་རུངས་བདུད་ཀྱི་སྟོབས་
ལས་རྣམ་རྒྱལ་བ། །བླ་མ་དམ་པ་རྡོ་རྗེ་ཅན་ལ་འདུད། །ས་བརྒྱད་དབང་ཕྱུག་
རྒྱལ་སྲས་རིན་ཆེན་མང་། །ནམ་མཁའ་མཛོད་ཀྱི་ཕུན་ཚོགས་ཆར་ཆེན་གྱིས། །སྐྱེ་
དགུའི་ཕན་བདེའི་ལོ་ཐོག་རྒྱས་བྱེད་པ། །གནས་བསྲུང་རྣམ་ཐོས་བུ་ཡིས་དགེ་
ལེགས་མཛོད། །བསྟན་བསྲུང་ མཐུ་ཆེན་དཔལ་ལྡན་ ངལ་བསོས་པོ། །འགྲོ་བ་
སྐྱབས་ཕྱིར་སྒྲུབ་དང་མཆོད་གཏོར་གྱིས། །མཉེས་པར་བྱེད་པའི་རིམ་པ་འདིར་
བཀོད་ཀྱི། །གེགས་མེད་དངོས་གྲུབ་རྣམ་གཉིས་མྱུར་དུ་སྒྲུབས། །འདིར་སངས་
རྒྱས་བཅོམ་ལྡན་འདས་ཀྱིས་གདུལ་བྱའི་གཙོ་བོ་རྡོ་རྗེ་ཐེག་པའི་ལམ་ལ་མོས་
ཤིང་༑ ཁྱད་པར་དཔལ་ཕྱག་ན་རྡོ་རྗེ་ལ་ཡི་དམ་དུ་འཛིན་པ། བསྟན་པ་རིན་པོ་ཆེ་
འཕྲིན་ལས་རྣམ་བཞིའི་སྒོ་ནས་རྒྱས་པར་བྱེད་པའི་བསམ་སྦྱོར་ལ་གནས་ཤིང་།
རང་དོན་དུ་རྫས་ལ་སྲེད་པ་དང་བྲལ་བའི་གང་ཟག་གིས་རྒྱལ་པོ་ཆེན་པོ་རྣམ་ཐོས་
ཀྱི་སྲས་བསྒྲུབ་ཅིང་། མཆོད་གཏོར་གྱིས་མཉེས་པར་འདོད་པས། གནས་གཙང་
ཞིང་ཡིད་དུ་འོང་བ་བྱི་དོར་གྱིས་སྐྱོན་དང་བྲལ་བར་བྱས། དྲི་བཟང་གིས་བྱུགས་
ཤིང་ གཏོར་ནས། རྒྱན་གྱི་བཀོད་པ་ཕུན་སུམ་ཚོགས་པས་སྤྲས་པར། སྤྱིར་སྐུ་
-238



རྒྱལ་ཆེན་རྣམ་ཐོས་སྲས་ཀྱི་གཏོར་ཆེན་དངོས་གྲུབ་རྒྱ་མཚོ།
གསུང་ཐུགས་ཀྱི་རྟེན་དང་། ཁྱད་པར་ཕྱག་ན་རྡོ་རྗེ་དང་། རྒྱལ་པོ་ཆེན་པོའི་སྐུ་
གཟུགས་ལ་སོགས་བགྲམ། གྲུབ་ན་བ་བྱུང་ལྔ་དང་དྲི་བཟང་གིས་བྱུགས་པའི་
མཎྜལ་མེ་ཏོག་སེར་པོའི་ཚོམ་བུ་དགུས་བརྒྱན་པ་ཡང་བྱ། དེ་དག་གི་སྤྱན་སྔར་
མཆོད་པ་འབྱོར་ཚད་ཁྱད་པར་མེ་ཏོག་སེར་པོའི་ཕྲེང་བའི་སྣོད་དང་། གོས་ཟུང་
སེར་པོ་ལ་སོགས་པ་དང་སྤོས་དཀར་དང་། འབྲས་ཕྱེ་དང་། གུ་གུལ་གྱི་བདུག་པ་
དང་༑ རིན་པོ་ཆེའི་སྣོད་བཟང་པོ་གས་ཆག་མེད་པའི་ནང་དུ་གཏོར་མ་ནས་སམ་
འབྲས་དཀར་མོའི་ཕྱེ་ལ་རིན་པོ་ཆེ་བརྡར་ཞིང་མར་དང་འོ་མའམ་ཆུ་གཙང་གིས་
སྦྲུས་པ་ལས་བྱས་པའི་རི་རབ་བང་རིམ་བཞི་པ་ཟུར་བཞི་པ་ཟུར་བཞི་ལ་རིན་པོ་
ཆེ་འབར་བ་བཞི་ཅོག་གི་ཚུལ་དུ་ཡོད་པའི་སྟེང་དུ་རྒྱལ་པོའི་ཕོ་བྲང་གྲུ་བཞི་པ་རྒྱ་
：ཕུབས་ [ཕབས]གསུམ་རྩེགས་ཀྱི་རྣམ་པ་ཉི་ཟླ་དང་རིན་པོ་ཆེའི་ཏོག་གིས་
མཛེས་པ་ལ་རྒྱལ་མཚན་བཙུགས་པ་གྲུབ་ན་ཕྱོགས་བཞིར་གླིང་བཞི་གླིང་ཕྲན་གྱི་
རྣམ་པས་བསྐོར་བའི་ཕྱིར་རྟ་བདག་གི་ཁང་བརྩེགས་བརྒྱད་དང་། འཁོར་ས་རིམ་
པ་གསུམ་གྱི་ཕྱི་རོལ་དུ་བུམ་པ་བཟང་པོ་ལ་སོགས་པ། འོག་གི་མངོན་རྟོགས་ཀྱི་
སྐབས་ནས་འབྱུང་བ་ལྟ་བུ། མ་འབྱོར་ན་ཕོ་བྲང་དབུས་མའི་བཀོད་པ་གང་འགྲུབ་
དང་༑ གཞན་ཡང་། རིན་པོ་ཆེ་དང་། གོས་དར། ཤ་མར། ཇ་ལ་སོགས་པའི་སྤྱན་
གཟིགས་བཟང་པོ་དང་བཅས་པ་བཤམ་པར་བྱའོ། །དེ་ནས་རང་ཉིད་བསྒྲུབ་པའི་
གྲོགས་དང་བཅས་པ་ཁྲུས་དང་གཙང་སྦྲ་ལེགས་པར་བྱས་ཤིང་། གོས་གསར་པ་
བཟང་པོ་གྱོན་ཏེ། བདེ་བའི་སྟན་ལ་འདུག་ནས་སྐྱབས་་འགྲོ་སེམས་བསྐྱེད་ཚད་
མེད་པ་བཞི་དང་བཅས་པ་སྔོན་དུ་གཏང་སྟེ། ཨོཾ་སྭ་བྷཱ་ཝ་ཤུདྡྷ་སརྦ་དྷརྨ་སྭ་བྷཱ་ཝ་
ཤུདྡྷོཉ་ཧཾ། སྟོང་པ་ཉིད་དུ་གྱུར། སྟོང་པའི་ངང་ལས་པཾ་ལས་སྣ་ཚོགས་པདྨ་དང་།
-239-



མེས་པོའི་ཤུལ་བཞག་གི་དཔེ་ཚོགས་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
རཾ་ལས་ཉི་མའི་དཀྱིལ་འཁོར་གྱི་སྟེང་དུ་རང་གི་སེམས་ཉིད་ཧཱུཾ་ལས་རྡོ་རྗེ་སྔོན་པོ་
རྩེ་ལྔ་པ་ལྟེ་བ་ལ་ཧཱུཾ་གིས་མཚན་པར་གྱུར། དེ་ལས་འོད་ཟེར་འཕྲོས། འཕགས་པ་
མཆོད༑ སེམས་ཅན་གྱི་དོན་བྱས། བྱང་ཕྱོགས་ལྕང་ལོ་ཅན་གྱི་ཕོ་བྲང་དུ་རྒྱལ་
ཆེན་རྣམ་ཐོས་སྲས་ཀྱི་ཐུགས་རྒྱུད་བསྐུལ། ཚུར་འདུས་ཧཱུྃ་ལ་ཐིམ། རྡོ་རྗེ་ཧཱུཾ་དང་
བཅས་པ་ཡོངས་སུ་གྱུར་པ་ལས། རང་ཉིད་དཔལ་ཕྱག་ན་རྡོ་རྗེ་སྐུ་མདོག་：ཨིན་
ལའི་[ཨིནྡནི་] ལྷུན་པོ་ལྟར་མཐིང་ནག་ཞལ་གཅིག་ཕྱག་གཉིས་ཀྱི་གཡས་པས་
གསེར་གྱི་རྡོ་རྗེ་རྩེ་ལྔ་པ་ནམ་མཁའ་ལ་འཕྱར་ཞིང་། གཡོན་ཐུགས་ཀར་སྡིག་
འཛུབ་མཛད་པ། ཞབས་གཡས་བསྐུམ། གཡོན་བརྐྱང་བའི་ཚུལ་གྱི་གདུག་པ་
ཅན་ཐམས་ཅད་མནན་པར་རྫིས་ཤིང་སྟག་གི་ལྤགས་པའི་ཤམ་ཐབས་དང་དར་
སྔོན་པོའི་སྟོད་གཡོགས་བགོས་བ། དམར་ལ་ཟླུམ་པའི་སྤྱན་གསུམ་དང་ལྡན་
ཞིང་༑ མཆེ་བ་རྣོན་པོ་བཞི་བརྩིགས་པ། སྨ་ར་དང་། སྨིན་མ་དང་། དབུ་སྐྲ་དམར་
སེར་གྱེན་དུ་བརྫེས་ཤིང་། རིན་པོ་ཆེའི་དབུ་རྒྱན་སོགས་དང་། ཀླུ་ཆེན་པོ་བརྒྱད་
ཀྱིས་སྐུ་ལ་བརྒྱན་པ། ཁྲོ་གཉེར་རབ་ཏུ་བསྡུས་ཤིང་། ཡེ་ཤེས་ཀྱི་མེ་འབར་བའི་
དབུས་ན་བཞུགས་པའི་དཔྲལ་བར་ཨོཾ། མགྲིན་པར་ཨཱཿ ཐུགས་ཁར་ཧཱུྃ། ཧཱུྃ་ལས་
འོད་ཟེར་འཕྲོས། རང་བཞིན་གྱི་གནས་ནས་རང་འདྲའི་ཡེ་ཤེས་སེམས་པ་སྤྱན་
དྲངས༑ ཛཧཱུྃ་བཾ་ཧོ༔གཉིས་སུ་མེད་པར་ཐིམ། སླར་ཡང་ཧཱུྃ་གི་འོད་ཟེར་གྱིས།
རིགས་ལྔ་འཁོར་བཅས་སྤྱན་དྲངས། ཨོཾ་སརྦ་ཏ་ཐཱ་ག་ཏ་པཉྩ་ཀུ་ལ་ས་པ་རི་ཝཱ་ར་
ཨཧཱུྃ་པྲ་ཏིཙྪ་ཡེ་སྭཱཧཱ། པ་ཏུཾ། པུཤྲཱ དྷཝེ། ཨཱ་ལོ་ཀེ གནྡྷེ། ནེ་ཝེ་ཏྱཱ། ཤཔྟ་པྲ་ཏིཙྪ་
ཡེ་སྭཱཧཱ་ཅེས་པས་མཆོད། དེ་བཞིན་གཤེགས་པ་རྣམས་ཀྱིས་བདག་ལ་མངོན་པར་
དབང་བསྐུར་དུ་གསོལ། ཞེས་གསོལ་བ་བཏབ་པས། དེ་རྣམས་ཀྱི་རིན་པོ་ཆེའི་
-240-



རྒྱལ་ཆེན་རྣམ་ཐོས་སྲས་ཀྱི་གཏོར་ཆེན་དངོས་གྲུབ་རྒྱ་མཚོ།
བུམ་པ་ཡེ་ཤེས་ཀྱི་བདུད་རྩིས་གང་བ་ཐོགས་ཏེ། ཇི་ལྟར་བལྟམས་པ་སོགས་
དང་༑ ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མ་ཡ་ཤྲཱི་ཡེ་ཧཱུཾ། ཞེས་གསུངས་ཤིང་
དབང་བསྐུར། ལུས་གང་། དྲི་མ་དག ཆུ་ལྷག་མ་ཡར་ལུད་པ་ལས་མི་བསྐྱོད་པས་
དབུ་བརྒྱན་དབང་གི་ལྷ་རྣམས་ཀྱང་གཉིས་སུ་མེད་པར་ཐིམ། ཨོ་བྷ་ག་ཝན་བཛྲ་
པ་ཎི་ཨནྡྷཾ་པྲ་ཏཙྪ་སྭཱཧཱ་སོགས། རང་གི་ཐུགས་ཀར་ཉི་མའི་སྟེང་དུ་ཧཱུྃ་གི་ཐ་མར་
སྔགས་ཀྱིས་བསྐོར་བ་ལས་འོད་འཕྲོས། དགྲ་གེགས་ཐམས་ཅད་དང་། ཁྱད་པར་
གནོད་སྦྱིན་གདུག་པ་ཅན་ཐམས་ཅད་ཚར་གཅད། རྒྱལ་ཆེན་འཁོར་དང་བཅས་
པའི་ཐུགས་ཀར་ཕོག་པས་རང་གི་དབང་དུ་གྱུར་པར་བསམ། ཨོཾ་ནི་ལཾ་ཝ་ར་དྷ་ར་
བཛྲ་པཱ་ཎི་ཧཱུྃ་ཕཊ། ཅེས་པ་ཅི་ནུས་བཟླས་པའི་ཐར་། ཡང་། མཆོད་བསྟོད་སྨོན་
ལམ་བསྡུས་པ་དང་བཅས་པ་བྱའོ། །དེ་ནས་གཏོར་མ་ཀུ་ཤའི་ཆུན་པོས་བླངས་
པའི་དྲི་བཟང་གི་ཆུས་བསང་གཏོར་བྱ་ཞིང་། ཨོཾ་བཛྲ་ཨ་མྲྀ་ཏ་ཀུན་ལི་ཧ་ན་ཧ་ན་
ཧཱུྃ་ཕཊ། ཨོཾ་སྭ་བྷ་ཝ༔ སྟོང་པ་ཉིད་དུ་གྱུར། སྟོང་པའི་ངང་ལས་བོ་ཡོངས་སུ་གྱུར་
པ་ལས། རིན་པོ་ཆེ་སྣ་བཞི་ལས་གྲུབ་པའི་རི་རབ་ལྷུན་པོ་གྲུ་བཞི་པ། རྩ་བ་བང་
རིམ་བཞི་་དང་རྩེ་མོ་ལྕོག་བཞིས་རྣམ་པར་མཛེས་པ། དེའི་སྟེང་གི་དབུས་སུ་ཧཱུཾ་
ཡོངས་སུ་གྱུར་པ་ལས། རིན་པོ་ཆེ་སྣ་ཚོགས་ལས་གྲུབ་པའི་ཕོ་བྲང་གཞལ་མེད་
ཁང་ཆེན་པོ་ཁང་བརྩེགས་རིམ་པ་གསུམ་དང་ལྡན་པ་གསུམ་ཀའང་གྲུ་བཞི་སྒོ་
བཞི་རྟ་བབས་ དང་ བཅས་ཤིང་། ཤར་ཤེལ། ལྷོ་བཻཌཱུརྱ། ནུབ་པདྨ་རཱ་ག བྱང་
གསེར་ལས་གྲུབ་པའི། ཀ་བ་ཉིས་་སྟོང་ལྔ་བརྒྱས་ངོས་རེ་ནས་གཏེགས་པའི་སྟེང་
དུ་རིན་པོ་ཆེའི་བརྒྱ་ཕུགས་མཛེས་པས་བཀབ་པའི་སྣེ་མོ་ལ་དྲི་བ་དང་དྲྭ་ཕྱེད། མེ་
ལོང་དང་། རྔ་ཡབ། བ་དན། དྲིལ་བུ་གཡེར་ཁ་འཕྱང་བ། དེ་དག་གི་སྟེང་དུ་རིན་
-241-



མེས་པོའི་ཤུལ་བཞག་གི་དཔེ་ཚོགས་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
པོ་ཆེའི་ཤར་བུ་དང་མདའ་ཡབ་ཀྱིས་མཛེས་པར་བསྐོར་ཞིང་གདུགས་དང་རྒྱལ་
མཚན་ལ་སོགས་པ་ཚར་དུ་སྒྲེངས་པའི་ཁང་རྩེགས་ཀྱི་་སྟེང་གི་རྩེ་མོར་ཟླ་ཕྱེད་
ནོར་བུ་རིན་པོ་ཆེའི་ཏོག་གིས་སྤྲས་ཤིང་རྩ་བར་གཏེར་གྱི་ཁང་པ་བཅོ་ལྔས་བརྒྱན་
པའི་ཕྱིའི་ཕྱོགས་མཚམས་བརྒྱད་དུ་ཡང་རིན་པོ་ཆེའི་ཁང་བརྩེགས་རྒྱན་ཐམས་
ཅད་ཀྱིས་བརྒྱན་པ་བརྒྱད། དེ་རྣམས་ཀྱི་ཕྱི་རོལ་དུ་རིན་པོ་ཆེའི་འཁོར་ས་རིམ་པ་
གསུམ་གྱིས་བསྐོར་བའི་ཕྱིར་རོལ་དུ་དགོས་འདོད་འབྱུང་བའི་གཏེར་ཆེན་པོའི་
བུམ་པ་བརྒྱད། དཔག་བསམ་གྱི་ཤིང་བརྒྱད་དང་། རིན་པོ་ཆེའི་ལྗོན་ཤིང་འབྲས་
བུས་བརྒྱན་པ་བརྒྱད། རྫིང་བུ་བཟང་པོ་རིན་ཆེན་སྣ་ཚོགས་གྱིས་གང་ཞིང་ཆུ་བྱ་
སྣ་ཚོགས་སྐད་སྙན་སྒྲོག་པ་བརྒྱད། འདོད་འཇོའི་བ་བཟང་པོ་བརྒྱད་རྣམས་སྤེལ་
མར་གནས་པའི་ཕྱི་རོལ་དུ། རིན་པོ་ཆེའི་ར་བ་གྲུ་བཞི་པས་མཛེས་པར་བསྐོར་བ།
མདོར་ན་ཕྱི་ནང་ཀུན་ཏུ་ལྷ་དང་མིའི་་འདོད་དགུའི་དཔལ་འབྱོར་མ་ཚང་བ་མེད་
པས་ཀུན་ནས་སྤྲས་པའོ། །ཕོ་བྲང་ཆེན་པོའི་ནང་གི་དབུས་སུ། ཧཱུྃ་ལས་པདྨ་
དམར་པོའམ་སྣ་ཚོགས་པདྨ་འདབ་བརྒྱད་ཀྱི་ལྟེ་བར་ཨ་ལས་ཟླ་བའི་དཀྱིལ་
འཁོར་ཡོངས་སུ་རྫོགས་པའི་སྟེང་དུ་བེ་སེར་པོ་ལས་བྱུང་བའི་རིན་པོ་ཆེའི་རྒྱལ་
མཚན་ཏོག་ལ་བེ་སེར་པོས་མཚན་པ། དེ་ལས་འོད་ཟེར་ཕྱོགས་བཅུར་་འཕྲོས་
པས་སེམས་ཅན་ཐམས་ཅད་ཀྱི་དབུལ་ཞིང་འཕོངས་པའི་སྡུག་བསྔལ་མ་ལུས་པ་
བསལ་འཇིག་རྟེན་ཁམས་ཀྱི་དཔལ་འབྱོར་ཐམས་ཅད་བསྡུས་ཏེ་བེ་ལ་ཐིམ་པས།
རྒྱལ་མཚན་བེ་དང་བཅས་པ་ཡོངས་སུ་གྱུར་པ་ལས། རྒྱལ་པོ་ཆེན་པོ་རྣམ་ཐོས་ཀྱི་
བུ་སྐུ་མདོག་གསེར་བཙོ་མའི་མདངས་ལྟར་གསལ་ཞིང་ཉི་མ་འབུམ་གྱི་གཟི་
བརྗིད་དང་ལྡན་པ། ཞལ་གཅིག་ཕྱག་གཉིས་ ཀྱིས་ གཡས་ པས་ དགོས་འདོད་
-242-



རྒྱལ་ཆེན་རྣམ་ཐོས་སྲས་ཀྱི་གཏོར་ཆེན་དངོས་གྲུབ་རྒྱ་མཚོ།
འབྱུང་བའི་རིན་པོ་ཆེའི་རྒྱལ་མཚན་གྱི་ཡུ་བ་ཐུགས་ཀར་འཛིན་ཞིང་། གཡོན་པས་
རིན་པོ་ཆེ་སྣ་ཚོགས་སྐྱུག་པའི་གཏེར་གྱི་ནེའུ་ལེའི་མགྲིན་པ་ནས་སྟ་ཟུར་གཡོན་
པའི་ཐད་དུ་འཛིན་པ། རབ་ཏུ་འཛུམ་ཞིང་ཅུང་ཟད་བཞད་པའི་ཞལ་ནས་རིན་པོ་
ཆེའི་ཆར་པ་འབེབས་པས་སྐྱེ་དགུ་འཕོངས་པ་ལས་སྒྲོལ་བ། ཅུང་ཟད་ཟླུམ་ཞིང་།
རབ་ཏུ་གསལ་བའི་སྤྱན་གཉིས་ཀྱི་ཉི་མ་་དང་ཟླ་བའི་གཟི་བརྗིད་ཟིལ་གྱིས་
གནོན་པ། སྨིན་མའི་དབུས་སུ་ཁྲོ་ཉེར་ཅུང་ཟད་བསྡུད་པས་ཡིད་ཙམ་ཁྲོ་ཞིང་སྒེག་
པ་དང་དཔའ་བ་དང་ཤིན་ཏུ་རོལ་པའི་སྟབས་ཀྱི་སེང་གེ་དཀར་པོ་གདོང་གྱེན་དུ་
ཕྱོགས་ཞིང་རྒྱན་ཐམ་ཅད་ཀྱི་བརྒྱན་པའི་སྟེང་ན། ཞབས་གཉིས་སེམས་དཔའི་
དཀྱིལ་ དཀྲུངས་ ཀྱིས་ བཞུགས་ ཤིང་ ནམ་ མཁའ་ མཛོད་ ལ་ མངའ་：བསྙེས་
[བརྙེས]པ། སྐུ་ལ་རིན་པོ་ཆེའི་རྒྱན་གྱིས་རྣམ་པ་མཐའ་ཡས་པས་བརྒྱན་ཞིང་
དར་སྣ་ཚོགས་ཀྱི་ན་བཟས་སྐུ་ཀླུབས་པ། ཕྲག་པ་གཡས་པ་ཉི་མ་དང། གཡོན་ལ་
ཟླ་བས་བརྒྱན་ཞིང་། མཚན་ཡིད་ལ་དྲན་པ་ཙམ་གྱིས་སྲིད་ཞིའི་དབུལ་འཕོངས་
སེལ་བར་མཛད་པ་ཡབ་ཡུམ་སྲས་དང་བཅས་པའོ། ཁང་བརྩེགས་ཀྱི་ཤར་དུ།
ཇོ་སེར་པོ་ལས་བྱུང་བའི་ཛམྦྷ་ལ་སེར་པོ་གཡས་རིན་པོ་ཆེ་འཛིན་པ། ལྷོར་པཾ་སེར་
པོ་ལས་བྱུང་བའི་གང་བ་བཟང་པོ་སེར་པོ་གཡས་བུམ་པ། ནུབ་དུ་མཾ་དཀར་པོ་
ལས་བྱུང་བའི་ནོར་བུ་བཟང་པོ་དཀར་པོ་ནོར་བུ་འཛིན་པ། བྱང་དུ་ཀཾ་ནག་པོ་
ལས་བྱུང་བའི་ཀུ་བེ་ར་ནག་པོ་གཡས་རལ་གྲི་འཛིན་པ། ཤར་ལྷོར་སཾ་སེར་པོ་
ལས་བྱུང་བའི་ཡང་དག་ཤེས་སེར་པོ་གསེར་གྲི་འཛིན་པ། ལྷོ་ནུབ་ཏུ་གོ་ནག་པོ་
ལས་བྱུང་བའི་འབྲོག་གནས་ནག་པོ་གཡས་མདུང་་དམར་འཛིན་པ། ནུབ་བྱང་དུ་
པཾ་སེར་སྐྱ་ལས་བྱུང་བའི་ལྔ་ཆེན་སེར་སྐྱ་གཡས་ཁང་བརྩེགས་འཛིན་པ། བྱང་
-243-



མེས་པོའི་ཤུལ་བཞག་གི་དཔེ་ཚོགས་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ཤར་དུ་སཾ་དཀར་པོ་ལས་བྱུང་བའི་འཇམ་པོ་འཁྱིལ་བ་དཀར་པོ་གཡས་གྲི་：ཕུབ་
[གུག] འཛིན་པ། དེ་ཐམས་ཅད་ཀྱང་ཞལ་གཅིག་ཕྱག་གཉིས་གཡོན་ཐམས་
ཅད་གཏེར་གྱི་ནེའུ་ལེ་ཐོགས་ཤིང་རང་རང་གི་མདོག་དང་མཐུན་པའི་རྟ་མཆོག་
རྒྱན་གྱིས་བརྒྱན་པའི་སྟེང་ན་དཔའ་ཞིང་བརྗིད་ལ་རྔམས་པའི་ཚུལ་གྱི་གཞུགས་
པའོ། དེའི་ཕྱི་རོལ་འཁོར་ས་བར་པ་ལ། ཤར་དུ་ནོར་རྒྱས་སེར་པོ། ལྷོར་པད་མ་
དཀར་པོ། །ནུབ་ཏུ་ཀརྐོ་ཊ་ནག་པོ། བྱང་དུ་འཇོག་པོ་དམར་པོ། ཤར་ལྷོར་ཧོ་
ལུན་ཏ་སྔོན་པོ། ལྷོ་ནུབ་ཏུ་རིགས་ལྡན་ལྗང་ཁུ། ནུབ་བྱང་དུ་དུང་སྐྱོང་སེར་པོ།
བྱང་ཤར་དུ་པད་ཆེན་དཀར་པོ། དེ་ཐམས་ཅད་ཀྱང་བསྟོད་ལྷའི་ལུས་ཅན་སྦྲུལ་
མགོའི་གདེང་ཀ་དང་ལྡན་ཞིང་། སྨད་སྦྲུལ་མཇུག་འཁྱིལ་བ། ཕྱག་གཉིས་ཐལ་མོ་
སྦྱར་བའི་བར་ན་རིན་པོ་ཆེ་འཛིན་པས་འདོད་རྒུའི་ཆར་འབེབས་པའོ། །འཁོར་ས་
ཐ་མའི་ནང་ རིམ་ ཀྱི་ཆ་ ལ་ སྡེ་དཔོན་ཉི་ཤུ་རྩ་བརྒྱད་ གནས་ པ་ནི། ཤར་དུ།
རིང་པོ། མིག་བཟང་། གང་པོ། སེར་སྐྱ་སྟེ་བཞི། ལྷོར་སེང་གེ ཉེ་བའི་ སེང་གེ་
དུང་ཅན། དགའ་བོ་ཏེ་བཞི། ནུབ་ཏུ། སེང་གེ སེང་གེའི་རལ་པ། བླ་མ། སེར་སྐྱ་
་སྟེ་ བཞི། བྱང་དུ་ འཛིན་པ། འཛིན་ དགའ། བརྩོན་སྐྱོང་། ཁྱབ་ འཇུག་ཏེ་བཞི།
བྱང་ཤར་དུ་ལྔ་སྤྱོད། ཤར་ལྷོར་ཚིག་ལྔ་སེར་པོ། ལྷོ་ནུབ་དུ་རི་མཉམ། ནུབ་བྱང་
དུ་སེར་ཅན་ཏེ། དེ་རྣམས་ནོར་བུའི་རིགས་སོ། །ཤར་དུ་ས་པ། ལྷོར་ཤིན་ཏུ་ས་པ།
ནུབ་དུ་ནག་པོ། བྱང་དུ་ཉེ་ནག་ཏེ་དེ་རྣམས་གླང་པོ་ཆེའི་རིགས་སོ། །བྱང་ཤར་དུ་
ཉི་མ། ཤར་ལྷོར་ཟླ་བ། ལྷོ་ནུབ་དུ་མེ། ནུབ་བྱང་དུ་རླུང་ཏེ་དེ་རྣམས་བ་གླང་གི་
རིགས་སོ། །དེ་ཐམས་ཅད་ཀྱང་མདོག་དམར་ནག་ཅུང་ཟད་ཁྲོས་པ་ཞལ་གཅིག་
ཕྱག་གཉིས་ཀྱི་གཡས་རལ་གྲི་དང་། གཡོན་ཕུབ་འཛིན་པའོ། །དེའི་ཕྱིར་རིམ་
-244-



རྒྱལ་ཆེན་རྣམ་ཐོས་སྲས་ཀྱི་གཏོར་ཆེན་དངོས་གྲུབ་རྒྱ་མཚོ།
གྱིས་ཆ་ལ་སྟོབས་ཆེན་སུམ་ཅུ་སོ་གཉིས་གནས་པ་ནི། ཤར་དུ། དབང་པོ། ཟླ་བ།
ཆུ་བདག སྐྱེ་དགུའི་བདག་པོ། གདོས་པའི་རྒྱན། དབང་ལྡན། ཙན་དན། འདོད་
པའི་གཙོ་བོ་སྟེ་བརྒྱད། ལྷོར་མགྲིན་ན། མགུལ་ངེས། བ་ཌི། ནོར་བུ། ནོར་བུ་
སྤྱོད༑ སྒྲ་ རབ། ཉེ་ ལྔ་ སོ། །རི་ མཉམ་ཏེ་བརྒྱད། ནུབ་ཏུ་ གསེར་ཅན། གང་པོ།
སེང་ ལྡེང་ པ། གཡོན་ ཕྱོགས་ ལྷ། བ་ ལང་ སྐྱོང་
། འབྲོག་ ནས། མིའི་ དབང་ པོ།
རྒྱལ་བའི་ཁྱུ་མཆོག་ཏེ་བརྒྱད། བྱང་དུ་ཚིག་ལྔ་སེར་པོ། བཞིན་བཟང་། རིང་པོ།
དྲི་ཟ་སྣ་ཚོགས་སྡེ། འབྲས་བུ་གསུམ་པ། མགུལ་པ་གསུམ་པ། ལྕགས་མདུང་རིང་
པོ༑ ལྷ་ ལས་ བྱུང་ བའི་ མ་ ལྷན་ཏེ་བརྒྱད། དེ་ཐམས་ཅད་ནི་ ས་ གའི་རིགས།
མདོག་ལྗང་ནག་གོ་ཆ་བགོས་ཤིང་མདུང་དང་རལ་གྲི་འཛིན་པས་དམག་དཔོན་
གྱི་ཚུལ་དུ་གནས་པའོ། །གཞན་ཡང་མེ་ཏོག་གི་ལྗོངས་ན་གནས་པའི་གནོད་སྦྱིན་
གསེར་གྱི་ཡན་ལག་ལ་སོགས་པ་ལྗོངས་ཆེན་གནས་པ་བཅུ་དྲུག སྐྱ་ནོར་བུའི་
ཡུལ་ན་གནས་པའི་སྡེ་དཔོན་འཁོར་བ་འཇིག་ལ་སོགས་པ་ཡུལ་འཁོར་སྐྱོང་བ་ལྔ་
བརྒྱ་༑ འཕྲོག་མ་ཆེན་མོ་བུ་ལྔ་བརྒྱ་དང་བཅས་པ། ཤིང་རྟ་དང་མགྲིན་རིང་ལ་
སོགས་པའི་སྲིན་མོ་ཆེན་མོ་བདུན། ཐམས་ཅད་མཐོང་དང་པདྨ་འཆང་ལ་སོགས་
པའི་མ་མོ་ཆེན་མོ་བརྒྱད། མི་གདུག་པའི་མགོ་བརྙན་སྣ་ཚོགས་ལ་སོགས་པ་སྟེ་
གནོད་སྦྱིན་བྱེ་བའི་འཁོར་ཐམས་ཅད་མདོག་གཅིག་ཏུ་མ་ངེས་པ། གཡས་མཚོན་
ཆ་སྣ་ཚོགས་དང་། གཡོན་གཏེར་གྱི་ནེའུ་ལེ་འཛིན་པ། ནམ་མཁའ་ལ་སྤྲིན་སྤུངས་
འཁྲིགས་པ་ལྟ་བུའོ། །བསྡུས་པ་བྱེད་ན། རྟ་བདག་བརྒྱད་ཀྱི་རྗེས་ལ། ཁོར་ས་
བར་པ་ལ་ཀླུ་བརྒྱད། ཐ་མའི་ནང་རིམ་ལ་སྡེ་དཔོན་ཉི་ཤུ་རྩ་བརྒྱད། ཕྱི་རིམ་ལ་
སྟོབས་ ཆེན་ སུམ་ཅུ་ རྩ་ གཉིས། གཞན་ ཡང་ ལྗོངས་ ཆེན་ གནས་ པ་ བཅུ་དྲུག
-245-



མེས་པོའི་ཤུལ་བཞག་གི་དཔེ་ཚོགས་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ཡུལ་འཁོར་སྐྱོང་བ་ལྔ་བརྒྱ། འཕྲོག་མ་བུ་དང་བཅས་པ། སྲིན་མོ་བདུན། མ་མོ་
བརྒྱད་༑ མགོ་བརྙན་སྣ་ཚོགས་ལ་སོགས་པ་རང་རང་གི་ཆས་སུ་ཞུགས་ཞིང་རྒྱལ་
ཆེན་གྱི་བཀའ་ཉན་པ། རང་རང་གི་སྡེ་སྐྱོང་ཞིང་ཐུབ་པའི་བསྟན་པ་བསྲུང་བའོ།དེ་
ཐམས་ཅད་ཀྱི་དཔྲལ་བར་ཨོཾ། མགྲིན་པར་ཨཱཿ ཐུགས་ཀར་ཧཱུཾ། རང་ཉིད་དཔལ་
ཕྱག་ན་རྡོ་རྗེར་གསལ་བའི་ཐུགས་ཀའི་ཧཱུྃ་ལས་འོད་ཟེར་འཕྲོས་པའི་སྣ་ལ་ཁྲོ་བོ་
འདོད་རྒྱལ་དམར་པོ་ཞལ་གཅིག་ཕྱག་གཉིས་པ། གཡས་ལྕགས་ཀྱུ་དང་། གཡོན་
ཞགས་པ་ཐོགས་པ་འཕྲོས་ཏེ། བྱང་ཕྱོགས་ལྕང་ལོ་ཅན་གྱི་ཕོ་བྲང་ནས་རྒྱལ་པོ་
ཆེན་པོ་ངལ་སོས་པོ་འཁོར་དང་བཅས་པ་སྤྱན་དྲངས་པར་གྱུར་པར་བསམ་ཞིང་།།
འབྲས་ཕྱེ་དང་། སྤོས་དཀར་གུ་གུལ་གྱི་འདུག་སྤོས་དང་། ཙན་དན་དང་ཨ་ཀ་རུ་
ལ་སོགས་པ་བསྲེག་ཅིང་། དབྱངས་བྱེད་ན་རྔ་བརྡུང་མི་བྱེད་ན་རྡོ་རྗེ་དྲིལ་བུ་
འཛིན་པས། ཧཱུྃ་མགོན་པོ་ཀུན་གཤེགས་ཐུགས་དམ་ཅན། །ད་ལྟ་སྙིགས་མ་ལྔ་ཡི་
དུས༑ ༑བདག་ཅན་ཉོན་མོངས་འདམ་བྱིངས་པས། །མཚམས་མེད་ལྔ་ནི་ཀུན་
སྤྱོད་ཕྱིར། །མ་དག་ འབྱོར་པ་ཆུང་ཞིང་དམན། །གཟིགས་ཤིང་བཞུགས་པའི་
གནས་ངན་ཡང་། །ཤཱཀྱ་སེང་གེའི་སྤྱན་སྔར་ཁྱོད། །ཐུགས་དམ་གང་བཞེད་འདིར་
དགོངས་ལ། །འདྲེན་པའི་བསྟན་པ་བསྲུང་བ་དང་། །བདག་ཅག་རྣམ་ལ་ཕན་
གདགས་ཕྱིར། །བྱང་ཕྱོགས་གནས་ན་བཞུགས་པ་ཡི། །རྒྱལ་ཆེན་འཁོར་དང་
བཅས་པ་རྣམས། །གནས་འདིར་མྱུར་དུ་གཤེགས་སུ་གསོལ། །ཨོ་བེ་ཤ་ཝ་ཎ་ས་
པ་རི་ཝཱ་ར་ཨ་ཀཅུ་པཿ ཞེས་བརྗོད་ཅིང་རོལ་མོ་དྲག་ཏུ་དཀྲོལ། རྒྱལ་པོ་དམ་ཚིག་
པའི་ཐུགས་ཀར་པདྨ་འདམ་མ་བརྒྱད་ཀྱི་འདབ་མ་རེ་རེ་ལ་བེ་རེ་རེ་བསམ་ཞིང་།
བེ་རིང་བརྗིད་དང་བཅས་པ་མིག་འཛུམས་་སུམ་ཅུ་སོ་གཅིག་གི་ཚད་དུ་བརྗོད་
-246-



རྒྱལ་ཆེན་རྣམ་ཐོས་སྲས་ཀྱི་གཏོར་ཆེན་དངོས་གྲུབ་རྒྱ་མཚོ།
པས་དམ་ཚིག་པ་དང་། ཡེ་ཤེས་པའི་ཐུགས་འོད་ཟེར་གྱི་ལྕགས་ཀྱུས་སྦྲེལ་བར་
གྱུར་པར་བསམ་ཞིང་། ཛཧཱུྃ་བཾ་ཧོ༔ ཞེས་བརྗོད་བྱོན་པའི་རྟགས་སྙིང་འདར་བ་
དང་ལུས་སྦྲིད་པ་སོགས་དང་གྲོགས་ལ་བབས་པ་སོགས་འབྱུང་། མ་བྱུང་ན་ལན་
གསུམ་གྱི་བར་དུ་སྤྱན་འདྲེན་སྔར་བཞིན་བྱ། དེ་ནས། ཨོ་རཏྣ་མུ་ཀུ་ཊ་ཨ་བྷི་ཥིཉྩ་
ཧཱུྃ༑ ཞེས་པས་རིན་པོ་ཆེའི་ཅོད་པན་གྱིས་དབང་བསྐུར་བར་གྱུར། བདག་དང་
འགྲོ་ལ་ཐུགས་བརྩེའི་ཕྱིར། །ཉིད་ཀྱི་རྫུ་འཕྲུལ་མཐུ་ཡིས་ནི། །ཇི་སྲིད་མཆོད་པ་
བདག་བགྱིས་ན། །དེ་སྲིད་བཅོམ་ལྡན་བཞུགས་སུ་གསོལ། །ཨོ་བེ་ཤ་ཝ་ཎ་ས་པ་
རི་ཝཱ་ར་བཛྲ་ཨགྷཾ་པྲ་ཏཱིཙྪ་སྭཱཧཱ། ཧཱུྃ། མི་འཇིགས་སེང་གེའི་ཁྲི་སྟེང་ན། །ཁེ་ལས་
བྱུང་བའི་མགོན་པོ་ནི། །ངལ་སོས་དགེ་བ་སྟོབས་པོ་ཆེ། །ས་བརྒྱད་དབང་ཕྱུག་
ཁྱོད་ལ་བསྟོད། །བཙུན་མོ་བཞི་དང་སྲས་བཞི་དང་། །གནོད་སྦྱིན་བརྒྱད་དང་ཀླུ་
ཆེན་བརྒྱད། །ལྷ་སྲིན་སྡེ་བརྒྱད་འཁོར་བཅས་ལ། །མཆོད་ཅིང་བསྟོད་དེ་ཕྱག་
ཀྱང་འཚལ། །དགྲ་གེགས་མ་ལུས་གཞོམ་པ་དང་། །འབྱོར་པའི་ལོངས་སྤྱོད་ཕུན་
ཚོགས་ཞིང་། །འདོད་རྒྱུ་ཡིད་བཞིན་འགྲུབ་པ་དང་། །གཞན་དོན་ལྷུན་གྱིས་ འ
གྲུབ་པར་མཛོད། །རང་གི་ཐུགས་ཁའི་ཧཱུཾ་ལས་འོད་འཕྲོས་པས་རྒྱལ་ཆེན་བསྐུལ་
བའི་རྐྱེན་གྱིས་དེའི་ཐུགས་ཀར་ཟླ་བའི་དབུས་སུ་བེ་སེར་པོའི་མཐའ་མར་སྔགས་
ཀྱིས་བསྐོར་བ་དང་འཁོར་རྣམས་ཀྱང་རང་རང་གི་ཐུགས་ཀར་ཟླ་བའི་སྟེང་དུ་ས་
བོན་གྱི་མཐའ་མར་སྔགས་ཀྱིས་བསྐོར་བ་ལས་འོད་ཟེར་དམར་པོ་འཕྲོས་ཏེ་
འཇིག་རྟེན་གྱི་ཁམས་ཀྱི་དཔལ་དང་་འབྱོར་པ་དབང་ཕྱུག་མཐུ་སྟོབས་ཕུན་སུམ་
ཚོགས་པ་ཐམས་ཅད་བསྡུས་ཏེ་རང་གི་ཐུགས་ཀར་ཐིམ་པས་དངོས་གྲུབ་ཐམས་
ཅད་ཐོབ་པར་བསམ་ཞིང་། ལྕེ་རྡོ་རྗེ་རྩེ་གསུམ་པར་གྱུར་པར་བསམས་ལ། ཨོ་བེ་
-247-



མེས་པོའི་ཤུལ་བཞག་གི་དཔེ་ཚོགས་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ཤ་ཝ་ཎཱ་ཡ་སྭཱཧཱ། ཞེས་པ་སྙིང་པོའི་སྔགས་གང་འགྲུབ་ཀྱི་མཐར་གཟུངས་རིང།
ཏདྱ་ཐཱ། ཨོ་ཧི་ལི་མ་ཎི་བྷ་དྲ། ཧི་ལི་ཧི་ལི་མ་ཎི་བྷ་དྲ། ཀི་ལི་མ་ཎི་བྷ་དྲ། ཀི་ལི་ཀི་
ལི་མ་ཎི་བྷ་དྲ། ཀུ་རུ་མ་ཎི་བྷ་དྲ། ཀུ་རུ་ཀུ་རུ་མ་ཎི་བྷ་དྲ། ཏུ་རུ་མ་ཎི་བྷ་དྲ། ཏུ་རུ་
ཏུ་རུ་མ་ཎི་བྷ་དྲ། སུ་རུ་མ་ཎི་བྷ་དྲ། སུ་རུ་སུ་རུ་མ་ཎི་བྷ་དྲ། ཙུ་རུ་མ་ཎི་བྷ་དྲ། ཙུ་
རུ་ཙུ་རུ་མ་ཎི་བྷ་དྲ། ཨོཾ་ཨེ་ཧེ་ཧི་ཏིཥྛ་ཏིཥྛ་སརྦ་ཨརྦ་མེ་སཱ་དྷ་ཡ་སྭཱཧཱ། ཏདྱ་ཐཱ། སྤུ་
རཱ་ཏི། སུ་ར་མེ། སུ་ར་མེ། སུ་མ་ཏི་སུ་སུ་ཥ ཧི་ལི་མི་ལི་སྭཱཧཱ། ཞེས་པའམ།
གཞུང་གཞན་ནས། །ཏིཥྛ་ཏིཥྛའི་རྗེས་ལ། ཨ་བ་ཏ་ར་ཏིཥྛན་མེ། ཨ་ཙ་ལ། ཏདྱ་ཐཱ།
བུདྡྷ་ནི། སུ་དྷ་ནི། སུ་ར་སེ། ཧི་ལི་མི་ལི་སྭཱཧཱ། ཞེས་འབྱུང་བ་གང་འགྲུབ་བདུན་
ནམ་ཉེར་གཅིག་ལ་སོགས་པ་བཟླས། དེ་ནས། ཨོཾ་ཛམྦྷ་ལཱ་ཡ་སྭཱཧཱ། ཨོཾ་པུརྞ་བྷ་དྲ་
ཡ་སྭཱཧཱ། ཨོཾ་མ་ཎི་བྷ་དྲ་ཡ་སྭཱ་ཧཱ། ཨོཾ་ཀུ་བེ་རཱ་ཡ་སྭཱཧཱ། ཨོཾ་སམ་པྲ་ཛྷཱ་ནཱ་ཡ་སྭཱཧཱ། ཨོཾ་
གུ་ཧསྠཱ་ན་ཡ་སྭཱཧཱ། ཨོ་པི་ཙི་ཀུན་ལཱི་ཡ་སྭཱཧཱ། ཞེས་པས་རྟ་བདག་བརྒྱད། ཨོ་ཨཊྚ་
མ་ཧཱ་ན་ག་ཡ་སྭཱཧཱ། ཞེས་པས་ཀླུ་ཆེན་བརྒྱད། ཨོཾ་མ་ཧཱ་སེ་ན་པ་ཏི་ཨབྦ་བི་ཤ་ཏ་ཡ་
སྭཱཧཱ། ཞེས་པས་སྡེ་དཔོན་ཉི་ཤུ་རྩ་བརྒྱད། ཨོཾ་མ་ཧཱ་བ་ལ་ཌ་ཏི་ཤཏ་སྭཱཧཱ། ཞེས་
པས་སྟོབས་ཆེན་སུམ་ཅུ་རྩ་གཉིས། སྤྲོ་ན་ཀླུ་ལ་སོགས་པ་རྣམས་ཀྱི་མཚན་སྔགས་
སོ་སོ་ཅི་འགྲུབ་ཀྱིས་བཟླས་བརྗོད་་སེམས་མ་ཡེངས་པར་བྱས་ལ།
མཆོད་པ་རྒྱས་པར་བཤམས། ཨ་མྲྀ་ཏས་བསངས། སྭ་བྷ་བས་སྦྱངས་
སྟོང་པའི་ངང་ལས་རིན་པོ་ཆེའི་སྣོད་ཡངས་ཞིང་རྒྱ་ཆེ་བ་རྣམས་ཀྱི་ནང་དུ། ཨོ་
ཨཱཧཱུྃ་ངམ། ཁཾ་ཞུ་བ་ལས་བྱུང་པའི་བསང་གཏོར། མཆོད་ཡོན། ཞབས་བསིལ།
ཉེར་སྤྱོད། རོལ་ མོ། འདོད་ ཡོན་ ལྔ། རིན་ ཆེན་ བདུན། བཀྲ་ ཤིས་ བརྒྱད་ ལ་
སོགས་པ་ཐུན་མོང་དང་། ཐུན་མོང་མ་ཡིན་པའི་མཆོད་སྤྲིན། དྭངས་ཞིང་ཐོགས་
-248-



རྒྱལ་ཆེན་རྣམ་ཐོས་སྲས་ཀྱི་གཏོར་ཆེན་དངོས་གྲུབ་རྒྱ་མཚོ།
པ་མེད་པ། རང་བཞིན་སྟོང་ཉིད་རྣམ་པ་མཆོད་རྫས། རྒྱ་ཁྱོན་ནམ་མཁའི་ཁམས་
གང་བ། བྱེད་ལས་རྒྱལ་ཆེན་མཉེས་ནས་དངོས་གྲུབ་ཀྱི་ཆར་ཆེན་པོ་འབེབས་པར་
གྱུར༑ ཨོཾ་སརྦ་བིད་པཱུ་ར་པུ་ར། སུ་ར་སུ་ར་ཨ་ཝརྟ་ཡ། ཨ་ཝརྟ་ཡ་ཧོ༔ བཛྲ་སྤ་ར་
ཎ་ཁཾ། ཨོཾ་ ཨཱཧཱུྃ། ཞེས་པ་གསུམ་གྱིས་བྱིན་གྱིས་བརླབས། དེ་ནས། དགེ་ལེགས་
རིན་ཆེན་འབྱུང་གནས་ལེགས་འོང་པའི། །མཁའ་ཁྱབ་རིན་ཆེན་གསང་གཏོར་
མཆོད་སྤྲིན་འདི། །བསྟན་བསྲུངས་རིན་ཆེན་མང་ལ་བདག་འབུལ་ན།། དངོས་
གྲུབ་རིན་ཆེན་ཆར་རྒྱུན་མྱུར་དུ་སྩོལ། །ཨོཾ་བཛྲ་དྷ་ར་བེ་ཤྲ་ཝ་ཎ་ས་པ་རི་ཝཱ་ར་
སྲོག་ཎཾ་ པྲ་ ཏིཙྪ་ སྭཱཧཱ། དེ་བཞིན་དུ་ ཡོན་ཆབ། ཞབས་བསིལ། མེ་ཏོག བདུག་
སྤོས༑ སྣང་ གསལ། དྲི་མཆོག ཞལ་ཟས་ སིལ་སྙན་རྣམས་ལ། ཨནྡྷཾ། པཏུཾ།
ཨཉྩ་ མ་ ནཾ། པུཎྜེ། དྷཝེ། ཨཱ་ ལོ་ ཀེ གནྡྷེ། ནེཝི་ཏེ། ཤཔྟ་ རྣམས་ སྦྱར་ རོ། །ཕུན་
ཚོགས་ལྷ་ཡི་དཔལ་འབྱོར་བླ་ན་མེད། ཡིད་འཕྲོག་མིག་གི་བདུད་རྩི་གཟུགས་
མཛེས་ཀུན། །ཡིད་མཛེས་གནས་བསྲུངས་འཁོར་དང་བཅས་ལ་འབུལ། །བདེ་
ཆེན་འདོད་རྒུའི་དཔལ་འབྱོར་ཀུན་སྩོལ་ཅིག དེ་བཞིན་དུ་རྣ་བའི་བདུད་རྩི་སྒྲ་
སྙན་ཀུན། །སྣ་ཡི་བདུད་རྩི་དྲི་མཆོག་ཀུན། །ལྕེ་ཡི་བདུད་རྩི་རོ་བཅུད་ཀུན།།
ལུས་ཀྱི་བདུད་རྩི་རེག་འཇམ་ཀུན། །ཞེས་པ་རྣམས་དང་། རུ་པ། ཤལྟ། གན། ར་
ས༑ སྤན། རྣམས་ཀཱ་མ་གུ་ཎས་བརྒྱན་བ་དང་སྦྱོར། དཔག་་ཡས་བསོད་ནམས་
ཀྱིས་བསྒྲུབ་ལྷ་ཡི་རྫས། །འཁོར་ལོས་བསྒྱུར་བའི་རྒྱལ་སྲིད་མི་ཡི་ནོར། །རྩིབས་
སྟོང་འཁོར་ལོ་རིན་ཆེན་འདི་ཕུལ་བས། །ཆོས་དང་ནོར་གྱི་རྒྱལ་སྲིད་ཀུན་ཐོབ་
ཤོག ༑ཙཀྲ་རཏྣ་དེ་བཞིན་དུ། །བསམ་འཕེལ་ནོར་བུ༴ རབ་མཛེས་བཙུན་མོ།
དབང་བསྒྱུར་བློན་པོ༴ །སྟོབས་ལྡན་གླང་པོ༴ །ལྕང་ཤེས་རྟ་མཆོགཌ མཛོད་འཛིན་
-249-



མེས་པོའི་ཤུལ་བཞག་གི་དཔེ་ཚོགས་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ཁྱིམ་བདག་རྣམས་དང་། མ་ཎི། ཝསྟེ། མཧཱ་ཏ། ཧསྟི། ཨ་ཤཱ། གྲི་ཧ་པ་ཏི་རྣམས་
སྦྱར་རོ། །རྒྱལ་བས་བྱིན་གྱིས་བརླབས་པའི་བཀྲ་ཤིས་རྫས། །ལྕང་ལོ་ཅན་གྱི་ཕོ་
བྲང་མཛེས་པའི་རྒྱན། །དྲི་མེད་ཆོས་ཀུན་གསལ་བའི་མེ་ལོང་འདི། །ཕུལ་བས་
བཀྲ་ཤིས་འདོད་རྒུ་ཀུན་སྩོལ་ཅིག །ཨཱ་དན་མངྒ་ལ། དེ་བཞིན་དུ་གཡས་འཁྱིལ་
ཆོས་སྒྲ་སྙན་པར་སྒྲོག་པའི་དུང༌། །ཉོན་མོངས་དུག་གསུམ་འཇོམས་པའི་གི་ཧམ་
འདི༑ ༑སྟོང་གསུམ་རྩི་བཅུད་ཀུན་གྱི་སྙིང་པོ་ཞོ། ཆོས་ཀུན་དབང་་དུ་བསྡུད་པའི་
ལི་ ཁྲི་འདི། །རྡོ་རྗེ་སེམས་དཔའི་ཚེ་འཕེལ་དུར་བའི་ རྩྭ། །རྒྱུ་རྐྱེན་འབྲས་བུར་
བསྡུས་པའི་བིལ་བ་འདི། །བགེགས་ཀྱི་བར་ཆད་་ཀུན་འཇོམས་ཡུངས་ཀར་འདི།།
ཞེས་པ་རྣམས་དང་། ཤི་ཁ་གོ་རོ་ཙ་ན། ད་དྷི། ལི་ཁྲི། དུར་བ། བིལ་བ། པན་པ་
རྣམས་མངྒ་ལས་བརྒྱན་པ་དང་སྦྱར། དེ་བཞིན་དུ་བཀྲ་ཤིས་རྟགས་བརྒྱད་ལའང་།
རྐང་པ་གསུམ་པ་ལ། ཕྱོགས་ཀུན་བཀྲ་ཤིས་མཚོན་བྱེད་་དཔལ་བེའུ་འདི། ཞེས་
དང་༑ དཔལ་ བེའུ་ གནས་ སུ། འཁོར་ལོ། པདྨ། རྒྱལ་ མཚན། གདུགས་ མཛེས།
བུམ་པ། དུང་དཀར། གསེར་ཉ་རྣམས་བཅུག་པ་དང་། ཤྲཱི་ ཝསྟ་ལ། ཙཀྲ། པདྨ།
དྷཱ་ཚ། ཙྪ་གྲམ་གཏཏ་གྷ་ཊ། ཤཾ་ཁ། པུ་ཝརྞ་མནྡ་རྣམས་སྦྱར་རོ། །དེ་ནས་སྤྲོ་ན།
ཟླུམ་ཞིང་གཟི་འབར་ལྕགས་རིའི་འཁོར་ཡུག་ཅན། །ཆོས་ནོར་ཀུན་ཚང་གླིང་བཞི་
གླིང་ཕྲན་དང་། །གསེར་རིས་བསྐོར་བའི་རོལ་མཚོར་བཅས་པ་ཀུན། །རྒྱལ་ཆེན་
རྣམ་སྲས་འཁོར་དང་བཅས་ལ་འབུལ། །ན་མསརྦ་ཏ་ཐཱ་ག་ཏ་བློ་བི་ཤྭ་མུ་གེ་བྷ
སརྦ་ཐཱ་ཁཾ། ཨུད་ག་ཏེ་སྤ་ར་ན་ཨི་མཾ་ག་ག་ན་ཁཾ་གྲིཉྩ་ཧཱུཾ་སྭཱ་ཧཱ། དེ་བཞིན་དུ་རྐང་
པ་བཞི་པ་དང་སྔགས་ཀུན་ལ་སྦྱར་ནས། དེ་དབུས་རབ་བརྗིད་རིན་ཆེན་ལྷུན་པོའི་
སྟེང་༑ ༑རིམ་གསུམ་ཡིད་འཕྲོག་ ཁང་བརྩེགས་གཞལ་མེད་ཁང་། །གྲུ་བཞི་སྒོ་
-250-



རྒྱལ་ཆེན་རྣམ་ཐོས་སྲས་ཀྱི་གཏོར་ཆེན་དངོས་གྲུབ་རྒྱ་མཚོ།
བཞི་རབ་མཛེས་རྟ་བབས་ཅན། །ཅེས་དང་། རིན་ཆེན་ཁྲི་དང་སྐྱོན་བྲལ་པད་ཟླ་
དང་༑ ༑རབ་བརྗིད་གྱེན་དུ་ཕྱོགས་པ་གདོང་ལྔའི་གདན། །རྒྱལ་མཚན་ནེའུ་ལེ་
རིན་ཆེན་རྒྱན་མཆོག་རྣམས། ཞེས་དང། ཀུན་ད་ཉི་ཟླ་ལྷ་རྫས་ནམ་བཟའ་དང་།།
གཏེར་ཆེན་བཞི་དང་མི་ཟད་གཏེར་བཅོ་ལྔ། ཁང་བརྩེགས་བརྒྱད་དང་འཁོར་ས་
རིམ་པ་གསུམ། །ཞེས་དང། དགོས་འདོད་བྱུང་བའི་གཏེར་ཆེན་བུམ་པ་བརྒྱད།།
དཔག་བསམ་ཤིང་བརྒྱད་རིན་ཆེན་ལྗོན་ཤིང་བརྒྱད། །རྫིང་བུ་རྟ་མཆོག་འདོད་
འཇོའི་བ་བརྒྱད་རྣམས། ཞེས་དང༌། ཤིང་ཐོག་སྣ་ཚོགས་རིན་ཆེན་འབྲུ་རྣམས་
དང་༑ ༑དཀར་ གསུམ་ མངར་ གསུམ་ བདུད་ རྩིའི་ ཟས་ མཆོག་ དང་། །ཕྱི་ནང་
གསང་བའི་དམ་རྫས་བླ་མེད་རྣམས། །རྒྱལ་ཆེན་རྣམ་སྲས་འཁོར་དང་བཅས་ལ་
འབུལ༑ ༑ན་མཿ སྲོ། དེ་ནས་བསྟོད་པ་ནི། རིན་ཆེན་ཕོ་བྲང་ལ་ཆེ་ཆུང་གཉིས་ལ་
སོགས་པ་བྱ་ཞིང་། བུ་སྟོན་རིན་པོ་ཆེ་ཡིས་མཛད་པའི་བསྟོད་ཆེན་ཡང་གྲུབ་ན་བྱ།
མ་གྲུབ་ན་འདི་ལྟར། །
དཔལ་ཕྱག་ན་རྡོ་རྗེ་ལ་ཕྱག་འཚལ་ལོ། །དཔལ་ལྡན་ཆོས་བསྲུང་ལྕང་ལོ་
ཅན་གྱི་བདག །རྣམ་ཐོས་སྲས་པོར་གྲགས་པའི་རྒྱལ་མཚན་འཛིན། །སྣ་ཚོགས་
སྐུར་སྟོན་སྲས་འཁོར་དཔག་མེད་ཅན། །ཐུབ་བསྟན་རྫོགས་པར་སྐྱོང་དེར་བསྟོད་
པར་ བགྱི། ཁྱོད་ ཀྱི་ གནས་ ནི་ བྱང་ ཕྱོགས་ ལྕང་ ལོ་ཅན། །རིན་ཆེན་བྱེ་ བས་
བསྒྲུབས་པའི་གཞལ་མེད་ཁང་། །འདོད་རྒུའི་དཔལ་འབྱོར་ཀུན་རྫོགས་ལྷུན་པོའི་
རྒྱན༑ ཟླ་མེད་ལྷ་ཡི་གནས་ལ་ཕྱག་འཆལ་ལོ། ཁྱོད་ཀྱི་ཡབ་ནི་དྲང་སྲོང་དཀའ་
ཐུབ་ཅན། རིག་བྱེད་རྣམས་མང་ཐོས་པའི་ལྷ་ཆེན་དང་། ཁྱོད་ཡུམ་ལྷ་མོ་དཔལ་
ལྡན་ཞེས་བྱ་ལས། ཁྱོད་འཁྲུངས་མཚན་དུ་སྲིད་སྒྲུབ་བཏགས་ལ་འདུད། ཁྱོད་
-251-



མེས་པོའི་ཤུལ་བཞག་གི་དཔེ་ཚོགས་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
མཚན་ལྷ་རྣམས་ཀྱིས་བསྟོད་རྣམ་ཐོས་སྲས། །ལྷ་མིན་སྒྲ་གཅན་མགུལ་ཕྲེང་རབ་
རྒོད་ ཀྱི། །དམག་རྣམས་བཟློག་ཚེ་ དེ་ གསུམ་ གྱིས་བསྟོད་ནས། །ངལ་ གསོས་
གནས་བསྲུངས་ལུས་ངན་བཏགས་ལ་འདུད། །རྣལ་འབྱོར་རྒྱུད་དང་འདུས་པར་
དབང་བསྐུར་ནས། ཁྱོད་མཚན་རྡོ་ རྗེ་འཇིགས་བྱེད་ཞེས་བྱར་བཏགས། །རྣལ་
འབྱོར་ ནམ་ མཁའ་ དྲག་ པོ་ ཆེན་ པོ་ དང་། །དུས་ ཀྱི་ འཁོར་ ལོར་ གནོད་ སྦྱིན་
བཏགས་ལ་འདུད། ཁྱོད་སྐུ་འདོད་རྒུའི་དཔལ་འབྱོར་རྒྱས་ཕྱིར་དུ། །སེངྒེའི་ཁྲི་ལ་
གསེར་མདོག་གཟི་འོད་འབར། །རིན་ཆེན་རྒྱལ་མཚན་གཏེར་གྱི་ནེའུ་ལེ་འཛིན།།
ཡོན་ཏན་མཐའ་དག་རྫོགས་ལ་ཕྱག་འཚལ་ལོ། ཁམས་གསུམ་དབང་དུ་ ：བདུད་
[བསྡུད] ཕྱིར་ཁྱོད་མདོག་དམར། །ཞལ་གཅིག་ཕྱག་གཉིས་བེ་ཅོན་ནེའུ་ལེ་
འཛིན་༑ ༑སེངྒེའི་སྟེང་དུ་རིན་ཆེན་རྒྱན་མང་འཆང་། །ལས་མཁན་མདུང་དམར་
གཡོན་ན་འགྱིང་ལ་འདུད། སྡུག་བསྔལ་ཞི་ཕྱིར་ལྗང་སེར་ཞི་བའི་མདོག །རིན་
ཆེན་གྱིས་སྤུས་རལ་གྲི་རྒྱལ་མཚན་གཡས། །གཡོན་པ་སྤར་བུ་རིན་ཆེན་ནེའུ་ལེ་
འཛིན༑ ༑ངང་པ་གསེར་མདོག་ཆིབ་ལ་ཕྱག་འཚལ་ལོ། །མ་རུངས་འདུལ་ཕྱིར་
མཐིང་ནག་ ཁྲོ་བོའི་ གཟུགས། །ཞལ་གཅིག་ཕྱག་གཉིས་ གཡས་ ཀྱི་དབྱུག་པ་
འཕྱར༑ ༑ཕྱག་གཡོན་ཆོས་སྐུའི་མཆོད་རྟེན་ཐུགས་ཀར་འཛིན། ཁྲོ་བོའི་ཉམས་
ཀུན་རྫོགས་ ལ་ ཕྱག་ འཚལ་ལོ། ཁྱོད་གསུང་ ཡན་ལག་དྲུག་ཅུས་ཆོས་འཁོར་
བསྐོར༑ ༑ལས་བཞིའི་རིགས་སྔགས་སྒྲོག་ལ་འགྲོ་དབུགས་འབྱིན། ཁྱོད་ཐུགས་
ཁྲོ་ཆགས་ཞི་སོགས་ཉམས་ཀུན་རྫོགས། །སྤྲོས་བྲལ་བྱམས་བརྩེས་བལྟམས་ལ་
ཕྱག་འཚལ་ལོ། ཁྱོད་སྲས་ཐུན་མོང་སྟོབས་ཆེན་དགུ་བཅུ་གཅིག ཁྱད་པར་སྡེ་
ཆེན་བཞི་དང་ལས་སྒྲུབ་གསུམ། །བླ་མེད་སྲས་པོ་གར་མཁན་མཆོག་རྣམས་ནི།།
-252-



རྒྱལ་ཆེན་རྣམ་ཐོས་སྲས་ཀྱི་གཏོར་ཆེན་དངོས་གྲུབ་རྒྱ་མཚོ།
ཀུན་ཀྱང་གནོད་བྱིན་དུ་མས་བསྐོར་ལ་འདུད། །ཐུན་མོང་ཀུན་ཀྱང་དབང་པོའི་
མིང་ཅན་སྟེ། །ཀུན་རྒྱལ་བསྐྱེད་པོ་གདོན་ཆེན་བུམ་པའི་ལྟོ། །རྒྱལ་བ་ཁྱུ་མཆོག་
རྨུག་འཛིན་གནོད་གནས་དབང་། །རིམ་བཞིན་བཞི་དང་གསུམ་པོར་གྲགས་ལ་
འདུད༑ ཁྱོད་འཁོར་བླུན་པོ་ཟླ་མེད་རྟ་བདག་བརྒྱད། །ཚེས་སྤུན་སྡེ་དཔོན་སྟོབས་
ཆེན་ཀླུ་ཆེན་དང་། །ལྗོངས་ཆེན་གནས་དང་འཁོར་སྐྱོང་འཕྲོག་མ་བུ། །སྲིན་མོ་མ་
མོ་སྣ་ཚོགས་གཟུགས་ལ་འདུད། །ཉན་ཐོས་ལྟར་ན་ཁྱོད་སྔོན་འོད་བསྲུང་དུས།།
མཁའ་ལྡིང་སྒྲ་ཆུང་ཞེས་བྱར་གྱུར་པའི་ཚེ། །དཀོན་མཆོག་སྐྱབས་སོང་ཤཱཀྱ་སེངྒེའི་
ཚེ་༑ ༑བསྟན་བསྲུང་བདེན་པ་མཐོང་ལ་ཕྱག་འཚལ་ལོ། །བྱང་སེམས་ ལྟར་ན་
བདེན་པའི་ཟླ་བར་ཁྱོད། གྱུར་ཚེ་ཐུགས་བསྐྱེད་ད་ལྟར་ས་བརྒྱད་བརྙེས། །མ་
འོངས་དུས་ན་རིན་ཆེན་གདུགས་ཞེས་བྱའི། །རྒྱལ་བར་ལུང་བསྟན་ཐོབ་ལ་ཕྱག་
འཚལ་ལོ། །གསང་སྔགས་ལྟར་ན་བྱ་རྒྱུད་རིགས་དྲུག་དང་། །སྤྱོད་པའི་རྒྱུད་དང་
རྣལ་འབྱོར་རིགས་ལྔའི་རྒྱུད། །བླ་མེད་ཕ་མ་གཉིས་མེད་རྒྱུད་རྣམས་སུ། །དབང་
བསྐུར་རྒྱུད་ཀུན་འཛིན་ལ་ཕྱག་འཚལ་ལོ། །ལ་ལར་ས་བཅུའི་བྱང་སེམས་རིན་
ཆེན་མང་། །གནོད་སྦྱིན་ཆེན་པོར་སྤྲུལ་ཞེས་རྒྱལ་བས་གསུངས། །བདེ་གཤེགས་
རྣམ་སྣང་མཛད་ཀྱི་སྤྲུལ་པར་ཡང་། །རྡོ་རྗེ་འཛིན་པས་བཤད་ལ་ཕྱག་འཚལ་ལོ།།
མཆོད་པ་ཀུན་འབུལ་སྡིག་པ་མཐའ་དག་བཤགས། །དགེ་ལ་ཡི་རང་ཆོས་འཁོར་
བསྐོར་དུ་ གསོལ། །མགོན་ ཁྱོད་རྟག་བཞུགས་ཐུབ་ བསྟན་ ལྷག་པར་སྐྱོངས།།
དགེ་བས་འགྲོ་ཀུན་ཁྱོད་དང་མཚུངས་པར་ཤོག །ཅེས་པས་བསྟོད། གཞན་ཡང་
ཁྲོ་བུ་ལོ་ཙཱ་བས་མཛད་པའི་ཡན་ལག་བདུན་པ་ནི། རྒྱལ་ཆེན་རྣམ་ཐོས་སྲས་ནི་
ནོར་མང་ལྡན། །གསེར་རི་ལྷུན་པོ་ལྟ་བུར་བརྗིད་མཛེས་འགྱིང་། །སྤྲིན་བྲལ་ཉི་
-253-



མེས་པོའི་ཤུལ་བཞག་གི་དཔེ་ཚོགས་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
འོད་སྟོང་གི་གཟི་ལྡན་པའི། །འདོད་རྒུའི་ཆར་ཆེན་འབེབས་ལ་ཕྱག་འཚལ་ལོ།།
མཁའ་ཁྱབ་ཡིད་འོང་ལྷ་རྫས་དངོས་ཀུན་དང་། །བཀའ་འབངས་བྲན་སླད་རང་
ལུས་ ཉེར་ སྟོབས་ བཅས། །མ་ཆགས་མི་ ཞུམ་ཟབ་དང་རྒྱ་ཆེའི་ ཕྱིར། །དགོས་
འདོད་སྒྲུབ་ ཕྱིར་ དགེ་ཚོགས་ རྒྱ་མཚོས་མཆོད། །རང་གི་ རྒྱུ་ སྔོན་མ་བསགས་
འབྲས་འདོད་དང་། །དོན་མེད་དོན་ལོག་ཅུང་ཟད་དོན་གྱི་ཕྱིར། །ཧ་ཅང་འདོད་
ཆེན་བསྐྱེད་དང་ཆོག་མི་ཤེས། །བསམ་སྦྱོར་ནོངས་པ་གང་བགྱིས་འཐོལ་ལོ་
གཤགས༑ ༑ལྷ་ཀླུ་མི་རྣམས་འཇིགས་དང་འཕོངས་པ་ལས། །མྱུར་སྐྱོབ་འཇིག་
རྟེན་སྐྱོབ་རྒྱལ་འཇིག་རྟེན་དང༌། །ཀུན་སྒྲོལ་ཀུན་ལ་ཕན་དང་བདེ་སྟེར་བའི།།
ཕྲིན་ལས་རྒྱུན་མི་ཆད་ལ་རྗེས་ཡི་རང་། །སྣ་ཚོགས་ཡ་ང་འཇིགས་དང་མགོན་
མེད་དང་། །སྡིག་སྡུག་དངོས་ འཕོངས་བརྒྱལ་ གཟིར་སྐལ་ངན་དང་། །དབུགས་
དབྱུང་སླད་དུ་ཐུགས་གསུང་སྐུ་དང་འོད། །ཉི་ཟླ་རྒྱལ་མཚན་ནེའུ་ལེ་རྣམ་རོལ་
བསྐུལ༑ ཁྱོད་ སྐུ་ ཁྲོ་ དང༌ འཛུམ་ དང་ བརྗོད་ མཛེས་ འགྱིང་། །སྒེག་ དུལ་ ལྡན་
འཇིགས་དཔའ་བོའི་གར་དགུ་ཡིས། །མི་བསྲུན་ཚར་གཅད་སྐལ་ལྡན་རྗེས་བཟུང་
ཕྱིར༑ ༑བསྐལ་བརྒྱར་མྱ་ངན་མི་འདའ་བདག་གསོལ་འདེབས། །དེ་ལྟར་འགྲོ་བ་
སྐྱོབ་ལ་འགྲོ་གཏེར་སླད། །ལྷ་མཆོག་ལྷག་པའི་ལྷར་བཟུང་བསྙེན་བཀུར་བས།།
བདག་སོགས་མགོན་མེད་མགོན་མཛད་རྟག་ཏུ་ཡང་། །ཤེས་རབ་ཐུགས་རྗེས་མི་
སྙེལ་ མི་ གཏོང་ཤོག །ཅེས་བསམ་པ་དྲག་པོས་བརྗོད། དེ་ནས་ གཏོར་མ་ནི།
འདིར་ཞི་བ་ནོར་སྒྲུབ་ཀྱི་དབང་དུ་བྱས་ནས། རིན་པོ་ཆེའི་སྣོད་གས་ཆག་མེད་
པར་འབྲས་སམ་ནས་ཀྱི་ཟན་གཙང་མ་དཀར་གསུམ་མངར་གསུམ་གྱིས་བརྒྱན་
པ༑ རྟ་རྐྱང་གི་ཤ་མ་གཏོགས་པའི་དམར་རྒྱན་དང་བཅས་ཤིང་ཆང་སྤངས་པ་
-254-



རྒྱལ་ཆེན་རྣམ་ཐོས་སྲས་ཀྱི་གཏོར་ཆེན་དངོས་གྲུབ་རྒྱ་མཚོ།
ལེགས་པར་བཤམས་ལ། ཨ་མྲྀ་ཏས་བསངས། སྭ་བྷ་ཝས་སྦྱངས། སྟོང་པའི་ངང་
ལས་ཧཱུཾ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བའི་ནང་དུ་ཁཾ་ཡོངས་སུ་གྱུར་པ་
ལས༑ ལྷའི་ཞལ་ཟས་རོ་བརྒྱ་དང་ལྡན་པ་ཕུན་སུམ་ཚོགས་པ་འདོད་པའི་ཡོན་
ཏན་ལྔས་བརྒྱན་པར་གྱུར་པའི་སྟེང་དུ། ཨོཾ་དཀར་པོ། ཨཱདམར་པོ། ཧཱུཾ་སྔོན་པོ་
རིམ་གྱིས་རྩེགས་པ་འོད་དུ་ཞུ་བའི་རྐྱེན་གྱིས་རྫས་རྣམས་ཀྱང་ཞུ་ནས་དྲི་མ་ཐམས་
ཅད་སྦྱངས་པར་གྱུར། ཨོཾ་ཨཱ་ཀཱ་རོ་མུ་ཁཾ་སརྦ་དྷརྨ་ཎཾ་ཨཱ་དྱ་ནུཏཆ་ན་ཏྭ་ཏ་ཨོཾ་ཨཱ༔ཧཱུྃ།
ལན་གསུམ་བཟླས་པས་རྒྱ་ཆེར་སྤེལ་བར་གྱུར། ཨོཾ་རུ་རུ་སྤུ་རུ་ཛྭ་ལ་ཏིཥྛ་སིདྡྷི་ལོ་
ཙཱ་ན་སརྦ་ཨརྦ་ས་དྷ་ན་སྭཱཧཱ། ན་མསརྦ་ཏ་ཐཱ་ག་ཏོ་སྦྱོ་བི་ཤྭ་ནས། གྲིདྡྷཱ་ནཱཾ་ལན་
གསུམ་བཟླས། ཡེ་ཤེས་ཀྱི་བདུད་རྩི་ཁ་དོག་དྲི་རོ་རེག་བྱ་ཡོན་ཏན་ཐམས་ཅད་
ཡོངས་སུ་རྫོགས་པར་གྱུར། ཨོཾ་ནི་ལཾ་ཝ་ར་དྷ་ར་བཛྲ་པཱ་ཎི་ལ་ཨཱ་ཀཱ་རོ་བཏགས་
པ་གསུམ་དང་། ཨོ་བེ་ཤ་ཝ་ཎ་ས་པ་རི་ཝ་ར་ཨི་དཾ་བ་ལི་ཏ་གྲིབྷ་ཏུ་ས་མ་ཡ་རཀྵནྟུ་
མ་མ་སརྦ་སིདྡྷིམྨེ་པྲ་ཡ་ཙྪན་མ་མ་སརྦ་ཀརྨ་ཨརྦ་སཱ་དྷ་ནི་ཨ་མོ་གྷ་སྭཱཧཱ་ཞེས་པ་
གསུམ་དང༌། ཨོ་ཛཾ་བྷ་ལཱ་ཡ་སྭཱཧཱ། ཞེས་པ་ནས། པི་ཙི་ཀུཎྜ་ལི་ཡེ་སྭཱཧཱ། ཨི་དཾ་
ནས༑ ཨ་མོ་གྷ་སྭཱཧཱ་ཞེས་པ་གསུམ་དང་། ཀླུ་ལ་སོགས་པ་ལ། ཨཱ་ཀཱ་རོས་ལན་
གསུམ་ གྱིས་གཏོར་མ་ཕུལ། སྔར་བཞིན་མཆོད་པ་བསྡུས་ པ་ དང་། བསྟོད་པ་
བསྡུས་པས་བསྟོད་ལ། བྱང་ཕྱོགས་སྐྱོང་བའི་རྒྱལ་ཆེན་རྣམ་ཐོས་སྲས། །གཏོར་
མ་ཕུལ་བ་འདི་དག་བཞེས་སུ་གསོལ། །གཏོར་མ་ཕུལ་བ་འདི་དག་བཞེས་ནས་
ཀྱང་༑ ༑བདག་ཅག་འཁོར་དང་བཅས་པ་ཐམས་ཅད་ལ། །བུ་སྡུག་བཞིན་དུ་སྐྱོང་
བར་མཛད་དུ་གསོལ། །བདག་ལ་གནོད་པར་སེམས་པ་ཡི། །ལོག་པར་ཞུགས་
པའི་ སེམས་ ཅན་རྣམས། །དེ་ཡི་ཁྲུ་མ་གཞོམ་པ་དང་། གཏན་ནས་རླག་པའི་
-255-



མེས་པོའི་ཤུལ་བཞག་གི་དཔེ་ཚོགས་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
འཕྲིན་ལས་མཛོད། །ཞི་རྒྱས་དབང་དང་མངོན་སྤྱོད་ཀྱི། ལས་ཀྱི་་དངོས་གྲུབ་
བདག་ལ་སྩོལ། །མཐུ་དང་རྫུ་འཕྲུལ་ཆེ་མངའ་བའི། །གནོད་སྦྱིན་བདག་པོ་ཁྱེད་
རྣམས་ ཀྱིས། །བདག་གི་བསམ་པ་མ་ལུས་པ། །མྱུར་དུ་རྫོགས་པར་མཛད་དུ་
གསོལ༑ ༑རྡོ་རྗེ་འཆང་དབང་ཕྱག་ན་རྡོ་རྗེ་དང་། །སྤྱོད་མཛད་ཆོས་ཀྱི་རྡོ་རྗེ་ཀུན་
ཏུ་བཟང་། །འགྲོ་བཟང་སྙིང་པོ་རིན་ཆེན་རྡོ་རྗེ་དང་། ཁ་ཆེ་དགོན་པ་ཟངས་དཀར་
ལོ་ཙཱ་བ། །གཡོར་པོ་ ཇོ་ སྟོན་བསོད་ནམས་ རིན་ཆེན་དང་། །པདྨ་བཀྲ་ཤིས་
བསྟགས་པ་ཇོ་བཟང་དང༌། །བྱམས་པ་ལོ་ཙྪ་བསོད་དབང་བསོད་སེང་དང་།།
རིན་ཆེན་སེང་གེ་བུ་སྟོན་ཆོས་ཀྱི་རྗེ། །རིན་ཆེན་རྣམ་རྒྱལ་རིན་ཆེན་བསོད་ནམས་
འཕེལ༑ ༑དངོས་ གྲུབ་ ཀུན་ བསྩལ་ འཇམ་ དབྱངས་ ཆོས་ ཀྱི་ རྗེ། རྒྱལ་ བ་ཀུན་
དངོས་བླ་མ་མཆོག་རྣམས་ཀྱི། །བཀའ་དང་དམ་ཚིག་མཐའ་དག་ཚུལ་བཞིན་དུ།།
བསྒྲུབས་ཏེ་རྣལ་འབྱོར་བདག་གི་བསམ་པའི་དོན། །ལས་བཞིའི་ཕྲིན་ལས་འཐའ་
དག་གེགས་མེད་དུ། །བསམས་པ་ཙམ་གྱིས་འགྲུབ་པའི་ཕྲིན་ལས་ལ། །གཡེལ་
བ་མེད་པར་མཛད་ནས་ཕྱོགས་ཀུན་ཏུ། །ཕན་བདེའི་དཔལ་འབྱོར་མཐའ་དག་
རྒྱས་པར་མཛོད། །ཅེས་པ་སོགས་ཀྱིས་གསོལ་བ་གདབ་ཅིང་ཐུགས་དམ་ལེགས་
པར་བསྐུལ། རྒྱལ་ཆེན་རྣམ་ཐོས་སྲས་ཀྱི་གཏོར་བསྒྲུབ་དངོས་གྲུབ་ཀྱི་རྒྱ་མཚོ་
ཞེས་བྱ་བ། དགེ་སློང་སྐད་གཉིས་སྨྲ་བ་ཤེས་རབ་རིན་ཆེན་རྒྱལ་མཚན་དཔལ་
བཟང་པོས་སྦྱར་བ་དགེ་བར་གྱུར་ཅིག །བཀྲ་ཤིས་ཤོག། །།
-256-



༄༅། །གཤིན་པོ་རྗེས་འཛིན་སྒྲིབ་པ་ཀུན་སྦྱོང་བཞུགས། །
ན་མོ་མཉྫ་བཛྲ་ཡ། གདོད་ནས་འཆི་བདག་དགྲ་ལ་རྣམ་རྒྱལ་བས། ཁྱབ་
བདག་འཆི་མེད་རྡོ་རྗེའི་སྐུ་བརྙེས་ལ། །བཏུད་ནས་འཆི་བས་རྣམ་པར་ཉམས་པ་
རྣམས༑ ༑རྗེས་འཛིན་འཆི་དང་རྗེས་འབྲེལ་ཆོ་ག་བཤད། །འདིར་གཤིན་པོ་རྗེས་
སུ་འཛིན་པའི་ཐབས་ལྷོ་སྒོའི་ཆོ་ག་སྒྲིབ་པ་ཀུན་སྦྱོང་ཞེས་བྱ་བ་བཤད་པ་བྱ་སྟེ།
དེ་ཡང་རྒྱུད་སྡེ་སྤྱི་དང་ཁྱད་པར་དུས་འཁོར་རྩ་བའི་རྒྱུད་ནས་གསུངས་པ་ལ་
བརྟེན་ཏེ་ལག་ལེན་གཙོ་བོར་དུས་འཁོར་དང་སྦྱར་ནས་བརྗོད་པར་བྱའོ། །
འདི་ལ་གསུམ། རྒྱུད་སྡེའི་གཤིན་ཆོག་ལ་ལོག་རྟོག་དགག །དེ་རྒྱུད་སྡེ་
ནས་ཇི་ལྟར་གསུངས་ཚུལ་དགོད། དེ་ལག་ལེན་ལ་ཇི་ལྟར་བཏབ་པའི་ཚུལ་ལོ། །
དང་པོ་ལ་ལོག་རྟོག་ཆེན་པོ་དང་འབྲིང་དང་ཆུང་ངུ་དགག་པའོ། །སྤྱི་རྣམ་
ཤེས་དགུག་གཞུག་ཁྱད་པར་རོ་ལ་དབང་བསྐུར། བྱེ་བྲག་སྐྱེས་ཚར་ནས་ཆོ་ག་
དང་མདོར་ན་དེ་ལ་དམིགས་པའི་དགེ་བ་མི་འཐད་པ་དགག་པའོ། །དང་པོ་ལ།
མདོ་དང་འདུལ་བ་དང་རྟོག་གེའི་ཚུལ་ཅུང་ཟད་སྦྱངས་པས་མཁས་པའི་མངོན་
པའི་ང་རྒྱལ་གྱིས་ནོན་ཅིང་། རྒྱུད་སྡེ་རིན་པོ་ཆེ་རྣམས་མཐོང་བའི་སྐལ་བ་དམན་
པ་མང་པོ་དང་། དེར་མ་ཟད་འདུལ་བ་བསྟོད་ལུགས་པ་དག་ཀྱང་གཤིན་པོའི་
རྣམ་ཤེས་རོ་ལ་དགུག་བྱེད་པ་ནི་མི་འཐད་དེ། བཀུག་ཀྱང་མི་ཁུགས་པའི་ཕྱིར།
-257-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ། །
ཁུགས་ན་ཤི་བ་གསོས་ པར་ ཐལ་ལ། འདོད་མི་ནུས་ཏེ། ཆོས་མངོན་པ་ལས།
སྲོག་གི་དབང་པོ་ནི་རྣམ་སྨིན་སྐྱེས་ཡིན་པ་དང་། གཟུགས་ཅན་མ་ཡིན་པའི་རྣམ་
སྨིན་ལན་ཅིག་ཆད་ནས་མཚམས་སྦྱོར་བར་མི་སྲིད་པར་གསུངས་པའི་ཕྱིར། སྨན་
བླར་ཤི་བ་གསོས་པ་སྐད་དུ་གསུངས་པ་ཡང་རེ་ཤིག་བརྒྱལ་ནས་རྨི་ལམ་རྨིས་པ་
ལྟར༑ སྲོག་ལུས་་དང་མ་བྲལ་བ་བཞིན་དུ་རྣམ་ཤེས་གཤིན་རྗེའི་ཡུལ་དུ་འཁྱམས་
པ་ཆོ་གའི་ནུས་པས་སླར་ཡང་ལུས་ལ་ཞུགས་པ་ཡིན་པའི་ཕྱིར། ཞེས་སྨྲ་ཞིང་།
དེས་ན་གཤིན་པོའི་ཆེད་དུ་དམིགས་ནས་ཆོ་ག་རྣམས་དག་བྱེད་པ་ཡིན་གྱིས།
རྣམ་ཤེས་དགུག་གཞུག་སོགས་མི་བླུན་པོ་མགོ་བསྐོར་བའི་ཕྱིར་དུ་རྡོ་རྗེ་སློབ་
དཔོན་རྫུས་མས་བྱས་སོ་ཞེས་ཟེར་རོ། །འདི་ནི་ཤིན་དུ་མི་རིགས་ཏེ། ཤི་ནས་
ལྡོག་མི་སྲིད་པ་དང་། བར་དོ་ལན་ཅིག་གྲུབ་ནས་གང་གྲུབ་དེའི་སྐྱེ་བ་ལེན་དགོས་
ཀྱི་བར་དོ་ཉིད་དུ་ལྡོག་མི་སྲིད་པ་དང་། ཁམས་གོང་གི་སེམས་ལས་མ་ཉམས་
བཞིན་དུ་འདོད་པར་སྐྱེ་མི་སྲིད་པ་དང་། བྱང་སེམས་ལ་འཕགས་པའི་སྐྱེ་བ་རྒྱུད་
མི་སྲིད་པ་དང་། ལུས་ངག་གི་མི་དགེ་བ་གཟུགས་ཅན་བདུན་ལ་གནང་བའི་
སྐབས་མི་སྲིད་པ་དང་། དེ་བཞིན་དུ་སྤང་བྱ་སྒྲིབ་པ་གཉིས་གཉེན་པོ་བདག་མེད་
གཉིས་ཀྱི་ཤེས་རབ་མི་སྲིད་པ་སོགས་ནི། ཉན་ཐོས་སྡེ་པ་ཐེག་ཆེན་བཀར་མི་
འདོད་པའི་གྲུབ་མཐའ་ཡིན་ལ། དངོས་བསྟན་དེ་ལྟར་སྟོན་པའི་མདོ་དང་ལུང་
རྣམས་དང་ཉན་ཐོས་ཐབས་ལ་མི་མཁས་པའི་གཞི་ལམ་ལ་ལྷག་པར་མོས་པ་ཁྱེད་
ཅག་ལྟ་བུ་དག་རིམས་ཀྱིས་དྲང་བའི་ཆེད་དུ་གསུངས་པའི་དགོངས་པ་ཅན་ཡིན་
པའི་ཕྱིར། དེས་ན་ཤི་བ་གསོས་པར་མཆོག་མི་འགྱུར་དུ་གསལ་བར་གསུངས་
ཤིང་༑ སྨན་བླའི་མདོ་ཡང་ཀུན་དགའ་བོ་དང་སྐྱབས་གྲོལ་གཉིས་ཀྱི་བརྒལ་ལན་
-258-



གཤིན་པོ་རྗེས་འཛིན་སྒྲིབ་པ་ཀུན་སྦྱོང་། །
ལ་བརྟག་ན་ཤི་བ་གསོས་པ་ཁོ་ནར་གསལ་ཏེ་དུས་མིན་དུ་འཆི་བ་དགུ་གསུངས་
ནས༑ ཤི་ཚར་བ་ཞིག་མདོ་སྡེའི་ཆོ་ག་ཁྱད་པར་ཅན་གྱིས་ནུས་པས་གསོས་པར་
གསུངས་པའི་ཕྱིར། དེས་ན་སྤྱིར་ཐེག་ཆེན་གྱི་བསམ་སྦྱོར་ཁྱད་པར་ཅན་དང་ཁྱད་
པར་དུ་མདོ་དང་སྔགས་ཀྱི་ཆོ་ག་དང་གཟུངས་སྔགས་སོགས་ཀྱི་ནུས་པས་ཐེག་
ཆེན་གྱི་གཞུང་དུ་ཇི་སྐད་བཤད་པ་ལས་ལྡོག་པ་ཁོ་ནས་གསུངས་པ་རྟོག་གེ་པ་
སྐལ་དམན་དག་གི་ངོར་་ཐེག་ཆེན་བཀའ་སྒྲུབ་དགོས་པ་བྱུང་བ་ཡིན་ནོ། །དེ་ལྟར་
གོང་ན་ལྟ་ཞོག །ཐེག་དམན་རང་གཞུང་ལས་ཀྱང་། དྲང་སྲོང་ཡིད་ཁྲོས་པ་ཙམ་གྱི་
དན་ཀའི་གྲོང་ཁྱེར་བསྲེགས་པར་བཤད་པ་སོགས་སེམས་ཀྱི་ནུས་པ་ཁྱད་པར་
ཅན་བཤད་པ་རྣམས་གོ་ན་ཡང་། སྤྱིར་ཐེག་ཆེན། དགོས་རྡོ་རྗེ་ཐེག་པའི་སྔགས་
དང་ཕྱག་རྒྱ་དང་ཏིང་ངེ་འཛིན་གྱི་མཐུ་ལ་ལོག་རྟོགས་འདི་ལྟ་བུ་ག་ལ་འབྱུང་།
ཁྱད་པར་སྟོད་ལུགས་པ་སོགས་སྔགས་ཀྱི་བརྡ་ཆད་ཅུང་ཟད་ཡོད་པ་ལ་ནི་དོགས་
པ་འདི་ལྟ་བུའི་གནས་མེད་དེ། ཞི་རྒྱས་དབང་དྲག་གང་ལ་ཡང་རང་རང་གི་སྒྲུབ་
བྱ་རྣམས་ཀྱི་རྣམ་ཤེས་བཀུགས་ནས་དེ་ལ་བྱ་བ་བྱེད་པར་གསུངས་པ་ཤ་སྟག་
ཡིན་པའི་ཕྱིར་རོ། །
གཉིས་པ་ནི། རྣམ་ཤེས་དགུག་གཞུག་འཐད་དུ་ཆུག་ཀྱང་། ཁོ་རང་གི་
བར་དོའི་ཡིད་ལུས་ཉིད་ལ་ཆོ་ག་བྱ་བ་འམ། ཡང་ན་ཁོ་རང་གསོན་དུས་གང་ལ་
ཆགས་པའི་གོས་དང་རྒྱན་ལྟ་བུ་ལ་བཅུག་ནས་བྱ་བར་རིགས་ཀྱི་རོ་ལ་འཇུག་པ་
ནི་ཤིན་ཏུ་མི་རིགས་ཏེ། སྤྱིར་རོ་ཞེས་བྱ་བ་ཡིད་འབྱུང་ཞིང་འབྲོས་པའི་གནས་སུ་
མཐོང་གི་འཆགས་པའི་གནས་མ་ཡིན། ཁྱད་པར་རང་གི་རོ་ལ་ཁྱི་རོར་མཐོང་
བ་སོགས་བཤད་ཀྱི་རྣམ་ཤེས་འཁོར་བར་མ་བཤད་པའི་ཕྱིར་རོ་ཞེ་ན། འདི་ཡང་
-259-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
རིག་པ་ལྟར་སྣང་ཡིན་སྟེ། རང་གི་གོས་ལ་གོས་སུ་མཐོང་ན་རང་གི་ལུས་ལ་ལུས་
སུ་མི་མཐོང་བ་མི་རིགས་ཤིང་ཁྱི་རོར་མཐོང་བར་བཤད་ནའང་ཚད་ལྡན་གྱི་ལུང་
མ་ཡིན་ལ་རྒྱུད་དང་མཁས་པའི་གཞུང་ནས་རོ་ལ་འཇུག་ཚུལ་རྒྱས་པར་གསུངས་
ལ༑ སྔགས་དང་ཏིང་ངེ་འཛིན་གྱི་ནུས་པས་འཇུག་པར་ནུས་ཤིང་། ཁྱད་པར་སྔོན་
དུ་རོ་ལ་བསྙེན་པ་སོགས་བྱས་ནས་ཤིན་ཏུ་ཡང་བཞུག་པར་སླ་བ་དང་གལ་ཏེ་
འཇུག་མ་ནུས་ཀྱང་ཁོ་རང་གི་ལུས་རྙིང་པ་ལ་སྦྱངས་ཁྲུས་དབང་བསྐུར་བྱས་ན་
ཤིན་ཏུ་ཕན་ཆེ་ཏེ། དྲི་ཆུའི་ས་ལ་མནན་པ་བྱས་པ་སོགས་ཀྱང་གནོད་ཚབས་ཆེ་
བར་རྒྱ་ཆེར་གསུངས་པའི་ཕྱིར་རོ། །
གསུམ་པ་ནི། ཁྱད་པར་སྐྱེ་བ་བླངས་ཚར་ནས་དེ་ལ་དམིགས་པའི་དགེ་རྩ་
ཙམ་བྱ་ཡི་རྣམ་ཤེས་བཀུག་ནས་དབང་བསྐུར་བར་སུས་ཀྱང་མི་ནུས་པས་མི་
མཐད་དོ་ཞེ་ན། བསྒྲུབ་བྱ་གསོན་པོ་རྒྱང་རིང་ན་གནས་པ་ཡང་ཡིད་ལུས་ཀྱི་རྣམ་
པར་བཀུག་སྟེ། དཀྱིལ་འཁོར་དུ་བཅུག་པ་ལ་ཞི་རྒྱས་དབང་དྲག་མཐའ་དག་བྱ་
བར་རྒྱུད་སྡེ་ཀུན་ལས་གསུངས་པ་མ་མཐོང་ཞིང་མ་ཐོས་པར་རིག་པ་ལྟར་གཉིད་
ཀྱིས་མྱོས་པའི་རླབ་ཆོལ་དུ་ཟད་དོ། །
བཞི་པ་ནི། ཆོས་ལོག་གི་གཞུང་ལུགས་ངན་པའི་ངག་རྒྱུན་དངོས་དང་།
དེ་དག་གི་ལྷད་འདྲེས་པ་དང་། གདོན་རིགས་འགའ་ཞིག་གི་རྨི་ལམ་དང་སྣང་བ་
བསྒྱུར་བའམ་མོ་དང་རྩིས་ལ་སོགས་པ་འབབ་ཏུ་བཅུག་པས་འཁྲུལ་པར་གྱུར་པ་
མང་པོ་ནི། དེའི་དོན་དུ་དགེ་བ་བྱས་པ་ནི་དོན་མེད་དེ། ཁོ་རང་གི་ཇི་ཙམ་ཐོབ་
པའི་མི་དང་ནོར་ལ་སོགས་པ་ལྷན་ཅིག་སྦ་བ་དང་བསྲེགས་པ་དང་བསད་པ་ལ་
སོགས་པ་བྱ་བར་རིགས་སོ་ཞེས་དང་། ཁོ་རང་ལ་བྱིན་པས་ཐོབ་པར་རྨི་ལམ་དང་
-260-



གཤིན་པོ་རྗེས་འཛིན་སྒྲིབ་པ་ཀུན་སྦྱོང་།
མིག་མཐོང་སོགས་ཀྱིས་མཐོང་བ་འགའ་ཞིག་གིས་ལུས་དངོས་སུ་སྟོན་པའང་བྱུང་
བར་གྲགས་པས་དེ་ལྟར་བྱའོ་ཞེས་དང་། དགེ་བ་བྱེད་མི་དགོས་པ་དང་། བྱས་
ཀྱང་མི་ཐོབ་པ་དང་། བྱས་ཀྱང་མི་ཕན་པའི་གང་ཟག་ལ་སོགས་པ་དང་། ཉེ་དུ་
རྣམས་ཀྱིས་མྱ་ངན་མ་བྱས་ན་གཤིན་པོ་མི་་དགའ་བ་དང༌། དུད་མོ་དྲག་པོས་སླ་
ནས་བོས་ན་སླ་འཁོར་རོ་ཞེས་སོགས་ཀྱི་ཆོས་ལོག་མང་དུ་བྱུང་ཞིང་ད་དུང་ཡང་
ཕལ་ཆེར་ཉམས་སུ་ལེན་པ་ཡང་སྣང་ངོ༌། དེ་བཞིན་དུ་བླུན་པོ་ལ་གྲགས་པ་བུ་དང་
ཆོས་གཉིས་རང་གིས་བྱས་པ་དགོས་སོ་ཞེས་པ་ལྟར། དགེ་བ་རྣམས་ཁོ་རང་མ་ཤི་
གོང་ནས་བྱས་པ་དགོས་ཀྱི་དེའི་ཆེད་དུ་དམིགས་པས་དེ་ལ་མི་ཕན་ཏེ། ཕན་ན་
སངས་རྒྱས་བྱང་སེམས་རྣམས་ཀྱིས་དུས་རྟག་ཏུ་ངན་སོང་གསུམ་ལ་སོགས་པའི་
ཆེད་དུ་དགེ་བ་རྣམས་མཛད་ཀྱི་ཡོད་པས་འབད་མེད་དུ་གྲོལ་བར་འགྱུར་རོ་ཞེས་
སོགས་སྨྲ་བར་བྱེད་དོ། །
འདི་དག་ནི་ཡན་ལག་བརྒྱད་དང་ལྡན་པའི་གསུང་རབ་རིན་པོ་ཆེའི་མཚོ་
འགྲམ་དུ་བ་ཚའི་ཁྲོན་པ་ནན་གིས་བརྐོ་བ། བླང་དོར་གྱི་མིག་ལོང་བ། དགེ་བའི་
བཤེས་གཉེན་གྱི་མིག་པུ་བས་ཐར་བའི་གྲོང་དུ་ཁྲིད་ཀྱང་དེ་ནན་གྱིས་དོར་ཏེ།
ལོག་ལྟའི་གཡང་ས་ཆེན་པོར་མཆོང་བ་ལ་མངོན་པར་བརྩོན་པ་དག་གི་འདོད་པ་
ཡིན་པས་བསྟན་འཛིན་ཆེན་པོ་རྣམས་ཀྱིས་རྒྱ་ཆེར་བཀག་ཟིན་ཅིང་། ནག་ཕྱོགས་
ཀྱི་འབྱུང་པོ་དག་གི་ཡིད་དང་སྣང་བ་བསྒྱུར་ཚུལ་སྔོན་ཡང་མང་དུ་བྱུང་བ། ངམས་
གཏའ་ར་ཀླུ་གོང་དང་། གྲུབ་ཆེན་ཉི་ཕུགས་པ་དང་། བོན་པོ་གཡུ་ཐུལ་ཅན་གྱི་
གཏམ་རྒྱུད་ཀྱིས་ཤེས་ལ། ཁྱད་པར་འདོད་པ་ཐ་མ་ནི། རྣམ་སྨིན་གྱི་འབྲས་བུ་
དང་བདག་འབྲས་ཀྱི་དབྱེ་བ་མ་ཤེས་ཤིང་། ཆོ་ག་བྱས་པས་ནད་པ་ལ་ཕན་པའི་
-261-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
མདོ་ཚད་མར་ཁས་སླངས་ནས་གཤིན་པོ་ལ་མི་ཕན་པར་འདོད་པ་ཤིན་ཏུ་འགལ་
བ་ཟད་དོ། །
གཉིས་པ་ནི། སྤྱིར་གཤིན་པོ་རྗེས་འཛིན་ཤིན་དུའང་འཐད་མོད་ཀྱི། དེ་
ནི་བཅོམ་ལྡན་འདས་ཉིད་ཀྱིས་་དེའི་ཆེད་དུ་གསུངས་པའི་ཀུན་རིག་ཉིད་ལ་རྟེན་
པར་རིགས་ཀྱི། རྣལ་་འབྱོར་བླ་མེད་ཀྱི་ཉམས་ལེན་ཁྱད་པར་ཅན་རྣམས་གཤིན་
ཆོག་ལ་འཁྱེར་བ་ནི་ཤིན་ཏུ་མི་རིགས་སོ་ཞེས་སྔགས་ཀྱི་ལམ་ཁྱད་ལ་མཁས་པར་
རློམ་པ་དག་ཟེར་རོ། །འོ་ན་དུས་འཁོར་རྩ་རྒྱུད་དང་། རྡོ་རྗེ་གུར་དང་རྡོ་རྗེ་མཁའ་
འགྲོ་སོགས་ལས་གསུངས་ཤིང་། གྲུབ་ཆེན་སྲ་དྷུ་པུ་ཏྲས་དུས་ཐ་མའི་ཆོ་ག་དུས་
འཁོར་ལ་དང་། གུར་འགྲེལ་ལྷའི་རིགས་ཀྱིས་བརྟུལ་ཞུགས་ཀྱིས་མཛད་པར་
གཤིན་ཆོག་གུར་རིགས་བསྡུས་མ་དང་། །ནག་པོ་པས་གཤིན་ཆོག་ཀྱེ་རྡོར་ལ་
དང་༑ རོ་བསྲེག་ཀྱེ་རྡོར་དང་གཤིན་རྗེ་གཤེད་ལ་དང་། ཨཱརྱ་དེ་བས་རོ་བསྲེགས་
དང་༑ སྟོང་ཉིད་ཏིང་ངེ་འཛིན་རྡོ་རྗེས། གཤིན་པོ་བདེ་གཤེགས་གནས་ལ་འགོད་
པའི་ཆོ་ག་གསང་འདུས་ལ་སྦྱར་བ་སོགས་མི་མཐད་པར་འདོད་དགོས་པའམ།
ཡང་ན་ཀུན་རིག་ལས་གཞན་པའི་གཤིན་ཆོག་ཁོ་བོས་མ་མཐོང་པས་མེད་དོ་ཞེས་
སྨྱོས་ཤིག །རིགས་པ་ཡང་བླ་མེད་ཟབ་པས། སྤྱིར་གཞན་རྗེས་སུ་འཛིན་པའི་
ཆོས་མ་ཡིན་ནོ་ཞེས་སམ། རུང་ཀྱང་དེའི་སྣོད་རུང་གི་གཤིན་པོ་མེད་དོ་ཞེས་སྨྲ་
དགོས་ན་དེ་ཡང་མི་མཐད་དོ། །འོན་ཀྱང་གསོན་དུས་ཀྱི་བླ་མེད་ཀྱི་དབང་རྫོགས་
པར་མ་ཐོབ་པ་ལ་ནི། ཁྲུས་དང་བུམ་དབང་ཙམ་ནས་རིམས་ཀྱིས་གཞུག་པ་
སོགས་ནི་གཞུང་དེ་དག་ལས་གསུངས་སོ། །
གསུམ་པ་ནི། དེ་དག་དང་སྦྱོང་རྒྱུད་རྣམ་གཉིས་ཆ་ལག་དང་བཅས་པ་
-262-



གཤིན་པོ་རྗེས་འཛིན་སྒྲིབ་པ་ཀུན་སྦྱོང་།
སོགས་ལ་ལེགས་པར་སྦྱངས་ཤིང་ཐུགས་སུ་ཆུད་པའི་མཁས་མཆོག་དག་གིས་
ཀྱང་༑ ཐོག་མར་རོའི་བསྙེན་པའི་སྐབས་སུ་རྣམ་ཤེས་དགུག་གཞུག་མ་མཛད་པ་
ནི༑ མི་ཐོབ་པའི་ཤེས་བྱེད་མི་སྣང་ཞིང་། ཞི་བའི་ལས་ལ་སྒྲ་བྱ་འགུགས་པའི་ལྷ་
ཕོ་མོ་བསྒོམས་པ་་དང་དེས་དགུག་བྱ་མི་འགུགས་པ་འགལ་བས་མི་འཐད་དོ།།
མན་སྙེར། རྟེན་ལྷར་བསྐྱེད་ནས་སྒྲུབ་བྱའི་རྣམ་ཤེས་འགུགས་པ་མཛད་ཀྱང་།
ནག་པོ་ཞབས་དང་ཏིང་ངེ་འཛིན་རྡོ་རྗེས་རྣམ་ཤེས་བཅུག་ནས་ལྷར་བསྐྱེད་པར་
མཛད་པ་ལྟར་འཐད་དོ། །འོན་ཀྱང་འདི་དང་རྣམ་ཤེས་འགུགས་པའི་སྔོན་དུ་རོ་
ལ་བསངས་སྦྱངས་བསྡུས་པ་དང་། ཡི་གེ་ཎི་ལས་གཤིན་པོ་རང་ཉིད་ཀྱི་ཐ་མལ་
པའི་གཟུགས་སུ་བསྐྱེད་ཆོག་བྱས་ཤིང་། མཁས་པ་དག་གིས་དེ་ཡང་རུང་བར་
གསུངས་མོད་ཀྱི། རང་ལུས་ངོ་ཤེས་ནས་རྣམ་ཤེས་འཇུག་སླ་བ་ལ་སོགས་པའི་
དགོས་ པ་ ཡོད་ པས། སྔོན་ དུ་ ཕལ་ པའི་ བསྐྱེད་ཆོག་ ཡོད་ པ་ འཐད་དོ། ཡང་
བགེགས་སྦྱངས་བའི་སྐབས་སུ་སྔགས་རྙིང་མ་དག་གིས་གཤིན་པོ་གཤེད་མ་དང་
བྲལ་བའི་ཕྱིར་དུ་གཤེད་འབྲེལ་དུ་གྲགས་པའི་དྲག་ལས་འཚམ་རལ་བྱེད་པ་ལ།
འདི་དག་ནི་རྙིང་མའི་ཆོས་ལུགས་ཡིན་ནོ་ཞེས་མཁས་རློམ་དག་གིས་སྡང་སྨྲས་
དྲག་པོས་འགོག་པ་ནི་མི་འཐད་དེ། ཚེ་འཕོ་བའི་འགྱུར་བ་ལུང་བསྟན་པའི་མདོ་
ལས༑ ནམ་མཁའ་བར་སྣང་ལ་གནས་པའི་དྲི་ཟ་འཆི་ཁ་མའི་སེམས་ལ་འཇུག་པ་
ཞེས་བྱ་བས། དྲི་ཟའི་ཟས་བཙལ་བའི་ཕྱིར་དུ་ཚེ་འདས་ཀྱི་ཆ་བྱད་བཟུང་ནས་
གཏམ་སྣ་ཚོགས་རྒྱུ་མཚན་དང་བཅས་ཏེ་སྨྲ་བ་དང་། དྲི་ཟ་ཁྱབ་བྱེད་ཅེས་བྱ་བ་
དང་༑ དྲི་ཟ་པི་ཙ་ན་ཞེས་བྱ་བ་དང་། གནོད་ ་སྦྱིན་སྨྲ་འདོད་ཅེས་བྱ་བ་དང་།
གནོད་སྦྱིན་ཝ་ར་ཧིན་ཀུན་ཏུ་རྟོགས་འདོད་ཅེས་བྱ་བས་ཚེ་འདས་ཀྱི་ཆ་བྱས་
-263-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
བཟུང་ནས་ཉེ་འབྲེལ་ལ་གནོད་པ་སྣ་ཚོགས་བྱེད་པ་དང་། ཡི་དྭགས་གཤིན་རྗེའི་
ཆད་པ་ཞེས་བྱ་བས་ཚེ་འདས་ལག་པ་བཅིངས་ཏེ། ལྷ་མིའི་འཇིག་རྟེན་ནས་ཡི་
དྭགས་སམ་གཤིན་རྗེའི་འཇིག་རྟེན་དུ་འཁྲིད་པ་དང་། གཞན་ཡང་ཚེ་འདས་སྐྱེ་བ་
བླང་པའི་ གནས་སུ་གནོད་པ་སྣ་ཚོགས་བྱེད་པའི་བགེགས་རིགས་ཡོད་པར་
གསུངས་པ་སོགས་ཀྱི་གདོན་བགེགས་སྦྱངས་བའི་ཆེད་དུ་ཁྲོ་བོ་སྤྱན་འདྲེན་དང་
དྲག་སྔགས་སོགས་དང་། གྲུབ་ན་དྲག་པོའི་སྦྱིན་བསྲེགས་བྱེད་པར་གསུངས་པ་
རྣམས་དང་རང་གིས་ཀྱང་གང་འགྲུབ་ལག་ལེན་དུ་བྱེད་པ་དང་འགལ་བའི་ཕྱིར་
རོ༑ ༑དེ་ནས་སེམས་ལྷའི་ང་རྒྱལ་བརྟན་པོས་ལུས་ཁྲོ་བོའི་གར་འཆམས་དང་སྟོང་
སྟབས༑ ངག་དྲག་སྔགས་ཀྱི་ང་རོ་སོགས་བྱེད་པ་ནི་འཐད་ལ། །དེའི་ཚེ་ཉེ་འབྲེལ་
གྱི་ངུ་འབོད་དྲག་པོ་སོགས་མེད་མི་རུང་ཡིན་པར་འདོད་པ་སོགས་ནི་ལོག་ཆོས་
འདྲེས་པ་ཡིན་ནོ། །སློབ་དཔོན་ཀུན་སྙིང་གིས་བྲབ་པ་དང་བཀྲུ་པ་ཙམ་ཕྱིར་ཟློག་
ཏུ་བཤད་ཀྱང་། བླ་མ་དག་སྐྱབས་འགྲོ་ཡང་དེར་གཞེད་གསུངས་པ་ནི། ཀུན་སྙིང་
གིས་ཀྱང་སྐྱབས་འགྲོ་ཕྱིར་ཟློག་ཏུ་བྱེད་པ་མ་བཀག་པས་དེར་བཞེད་པར་གསལ་
ལོ༑ ༑དབང་བསྐུར་ཚར་ནས་ལམ་སྦྱང་བསྟན་བྱེད་པ་ལ་ནག་པོ་པས་སྦྱང་བ་
སྔོན་དང་། གཙུག་དགུ་དང་ཏིང་ངེ་འཛིན་རྡོ་རྗེ་བསྟན་པ་སྔོན་དུ་བཤད་པ་གཉིས་
ནི་མིང་འདོགས་མི་མཐུན་པ་ཙམ་དུ་ཟད་དོ། །འོན་ཀྱང་སྦྱང་བ་ནི་ཚེ་འདས་རང་
རྒྱུད་ཀྱི་ལམ་ལྔ་པོ་བར་དོའི་རྟེན་དེ་ལ་ཆོ་ག་ཁྱད་པར་ཅན་གྱི་མཐུས་འགྲོ་པའི་
མོས་པ་དང་ཏིང་ངེ་འཛིན་བསྒོམ་དུ་འཇུག་པ་ཡིན་ལ། བསྟན་པ་ནི། དག་པའི་
ཞིང་དུ་འགྲོ་བའི་འགྲོ་ས་བསྟན་ནས་དེར་སོང་ཤིག་ཅེས་སྟོན་པ་ཡིན་ནོ། དེས་ན་
མཁས་པ་དག་གིས། སྦྱོང་བའི་སྔགས་སུ། གཙིག་དགུའི་ཨོ་པད་མེ་པད་མེ་པད་
-264-



གཤིན་པོ་རྗེས་འཛིན་སྒྲིབ་པ་ཀུན་སྦྱོང་།
མོད་བྷ་ཝེ་སུ་ཁ་ཝ་ཏི་གཙྪནྟ་སྭཱཧཱ། ཞེས་པ་སྦྱར་བ་ནི་འཐད་པར་མ་མཐོང་ངོ༌།།
ཟད་གཏད་ཅེས་གྲགས་པ་ལ། སློབ་དཔོན་གྱི་ཏིང་ངེ་འཛིན་གྱིས་མ་བསྔོས་པའི་
འཇིག་རྟེན་ཕལ་པས་ཟས་གོས་མང་པོས་ཚེ་འདས་ལ་དམིགས་ནས་རང་དགར་
གཏོང་པ་དང་། དེ་དེས་ཐོབ་ཅིང་བསྐལ་བའི་བར་དུ་ལོངས་སྤྱོད་པར་མཐོང་བ་
སོགས་ནི་སྔར་བཤད་པའི་འབྱུང་པོ་རྣམས་ཀྱིས་དེ་ལྟར་སྟོན་པར་མདོ་ལས་
གསུངས་པ་ལྟར་ཡིན་ལ། སློབ་དཔོན་གྱིས་བྱིན་གྱིས་བརླབས་ནས་བསྔོ་བའི་
དུས་ལ། ཁ་ཅིག་ལམ་སྦྱང་བསྟན་གྱི་སྟོན་རྣམ་ཤེས་མ་ཡར་ཞིང་ལྷར་གསལ་བའི་
དུས་སུ་ངེས་པར་དགོས་ཀྱི། གནས་སྤར་བར་གྲགས་བའི་རྗེས་སུ་མི་ཐོབ་བོ་ཞེས་
སྨྲ་བ་ནི་མི་རིགས་ཏེ། དག་པའི་ཞིང་ནས་སླར་སློབ་དཔོན་དང་དཀྱིལ་འཁོར་དང་
ལུས་ལ་མཆོད་པ་བྱེད་དུ་འོངས་པའི་ཚེ་ཡང་ཐོབ་པའི་ཕྱིར་རོ། །དེ་བཞིན་དུ་
རོའམ་མིང་བྱང་སྲེག་པ་ཡང་། ཁག་ཅིག་རྣམ་ཤེས་གཤེགས་གསོལ་བྱས་ནས་
བསྲེག་དགོས་ཏེ་དེ་ལྟ་མ་ཡིན་ན་ལྷ་བསྲེགས་པའི་ཉེས་པ་འབྱུང་ངོ་ཞེས་ཟེར་ལ།
ཁ་ཅིག །དེ་ལྟ་ན། གསོན་གཅིག་དགོངས་ཤིག་ཟེར་བ་མི་འཐད་ཅིང་། ལྷ་ནི་
མེས་བསྲེག་པར་ཡང་མི་ནུས་ཏེ་སྦྱིན་བསྲེག་གི་ལྷ་བཞིན་ནོ། །དེས་ན་བླ་མའི་
གདུང་བཞུ་བའི་ཚེ་ཆོས་འབྲེལ་མེད་པ་བཙལ་ནས་མེ་སྣོད་དུ་འཇུག་པ་སོགས་
ཀྱང་བླུན་པོའི་རྣམ་ཐར་ཡིན་ཞེས་སྨྲའོ། །གཉིས་ཀ་མི་འཐད་དེ། རྣམ་ཤེས་་ཡེ་
ཤེས་གཉིས་སུ་བྱས་པའི་རྣམ་ཤེས་ནི་གློ་བུར་དྲི་མའི་ཆོས། །ངེས་པར་སྦྱང་བྱ་དང་
སྦྱིན་བསྲེགས་ཀྱི་ཚེ་ཡང་ངེས་ པར་བསྲེག་བྱ་ཡིན་པའི་ཕྱིར་དང་། རྣམ་ཤེས་
གཤེགས་གསོལ་བྱས་རྟིང་ཕུང་པོ་ལྔ་དང་རྣམ་ཤེས་བརྒྱད་ལ་སོགས་པ་མེད་པའི་
ཕྱིར་དང་། །དྲི་མའི་ཆོས་དེ་དག་མེས་བསྲེགས་པ་ཡང་ནུས་པའི་ཕྱིར་རོ། །དེས་ན་
-265-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ཚེ་འདས་ཀྱི་ཤིན་དུ་ཕྲ་བའི་རླུང་སེམས་ཙམ་ལས་གྲུབ་པའི་འཇའ་ལུས་ཡེ་ཤེས་
ཀྱི་སྐུ་གཤེགས་སུ་གསོལ་སྟེ་བར་སྣང་དུ་བཞག་ལ། དྲི་མའི་ཆོས་ཕུང་ཁམས་སྐྱེ་
མཆེད་ཐམས་ཅད་རོའི་མིང་བྱང་དང་ལྷན་ཅིག་བསྲེགས་པ་ཡིན་ནོ། །དེ་བཞིན་དུ་
བླ་མའི་ཡེ་ཤེས་ཀྱི་སྐུ་ལ་མེའི་གནོད་པ་མེ་ལྷ་་འམ་མཆོད་ཡུལ་དུ་བྱེད་མོད་ཀྱི།
སྤྲུལ་སྐུ་འབྱུང་ལུས་ཀྱི་སྐུ་གདུང་ནི་བུད་ཤིང་གི་ཚུལ་དུ་བྱ་བར་རིགས་ལ། འོན་
ཀྱང་བླ་མའི་གདུང་ཡིན་པས་གཞིག་པར་དཀའ་བ་དང་འཇིག་རྟེན་ཐ་སྙད་དང་
བསྟུན་ནས་ཆོས་་འབྲེལ་མེད་པ་དང་ཕལ་པ་ལའང་ཤ་རུས་མི་གཅིག་པ་ལ་
སོགས་པ་བཙལ་བར་བྱ་བ་ཡིན་ཏེ་སྤྲུལ་སྐུའི་ལམ་འཁྱེར་གྱི་མདོ་སྔགས་ཐམས་
ཅད་འཇིག་རྟེན་སྣང་ངོ་དང་ངེས་པར་བསྟུན་ནས་གསུངས་པའི་ཕྱིར་རོ། །དེས་ན་
འདི་ལ་བོད་ཀྱི་མཁས་པས་བླ་མའི་གདུང་གཞུ་ཀར་ལྷ་ལ་གཤེགས་གསོལ་མ་
བྱས་ན་མཆོད་རྟེན་གཤེགས་པའི་འཚམས་མེད་དུ་འགྱུར་བར། རྡོ་རྗེ་གུར་གྱི་
འགྲེལ་བ་སློབ་དཔོན་ལྷའི་རིགས་ཀྱི་བློ་གྲོས་ཀྱིས་མཛད་པ་དང་དེའི་རྗེས་འབྲང་
གི་རྒྱ་གཞུང་ལས་འབྱུང་བ་གཉིས་ཁུངས་སུ་རྒྱ་ཆེར་དྲངས་ནས། རང་ལུགས་ལ་
འདི་རོ་མཆོད་ཡུལ་གྱི་ཚུལ་དུ་བསྲེགས་པ་ཡིན་ནོ། །ཞེས་གསུང་པའང་ཅུང་ཟད་
འགལ་ལོ། །
གཉིས་པ་ནི། རྒྱུད་དང་རྒྱ་གར་མཁས་པའི་གཞུང་ནས་འབྱུང་བའི་ལྷོ་སྒོའི་
ཆོ་ག་རྣམས་བསྡུ་ན། གང་ཟག་དམན་པའི་དང་། མཆོག་གི་དབང་དུ་བྱས་པ་
གཉིས༑ དང་པོ་ལ་བགེགས་དང་། །སྡིག་པ་སྦྱང་བ་གཉིས་ཕྱི་མ་ལ། ཕྱིར་ཟློག་
བྱས་ ཏེ་ དང༌། དབང་ བསྐུར་ སྟེ་ དང༌། སྔགས་ བཟླས་ སྟེ་ དང་། མཆོད་རྟེན་དུ་
བཞག་སྟེ་དང་། འཆད་པའམ་ཁང་པར་བཞག་སྟེ་དང་། སྦྱིན་བསྲེག་བྱས་སྟེ་དང་།
-266-



གཤིན་པོ་རྗེས་འཛིན་སྒྲིབ་པ་ཀུན་སྦྱོང་།
རུས་པ་རིའམ་ཆུ་ལ་དོར་སྟེ་དང༌། ཚ་ཚ་བཏབ་སྟེ་སྡིག་པ་སྦྱང་བ་སྟེ་སྡིག་སྦྱོང་
བརྒྱད་གསུངས་ཏེ། དེ་ལ་དུས་འཁོར་རྩ་རྒྱུད་ལས། རྡུལ་ཚོན་དཀྱིལ་འཁོར་བྲིས་
བྱས་ལ༑ གཤིན་ལ་གསོན་བཞིན་དབང་བསྐུར་ན། །ངན་སོང་གནས་སུ་སྐྱེས་
ན་ཡང་། །དེ་ཉིད་གྲོལ་བར་ཐེ་ཚོམ་མེད། །འོན་ཏེ་མིང་ངམ་གཟུགས་བརྙེན་ལ། །
དེ་ལྟར་རབ་ཏུ་གནས་བྱས་ཏེ། །མཆོད་རྟེན་ནང་དུ་གཞུག་བྱས་ན། །དེ་ཡི་བསོད་
ནམས་ བསམ་ མི་ ཁྱབ། །ཅེས་ ་དང་། སྐུ་ གསུང་ ཐུགས་ དང་ ཡེ་ ཤེས་ ཀྱིས་། །
སྔགས་ཀྱི་མཚན་མ་བསྡུས་བྱས་ལ། །ཐལ་བ་རུས་པའི་དྲིར་བཅས་རྣམས། །རྒྱ་
མཚོར་་འབབ་པའི་ཆུ་བོར་དོར། །ཡང་ན་རང་མིང་ལྡན་པ་ཡི། །སྔགས་བཟླས་ལྷ་
ཡི་ གཟུགས་ཉིད་དམ། །མཆོད་རྟེན་གཟུགས་སུ་བྱས་ན་ནི། །དེ་ཉིད་ སྡིག་པ་
རྣམས་ལས་གྲོལ། །ཞེས་པས་དབང་བསྐུར་བ་དང་། མཆོད་རྟེན་ནང་དུ་བཞག་
པ་དང་། །ཆུ་བོར་དོར་བ་དང་། སྐུ་གཟུགས་དང་ཚ་ཚར་གདབ་པ་རྣམས་དངོས་
སུ་བསྟན་ཏོ། །འདིས་ནི། སྐྱེ་བོ་ཕལ་པའི་རུས་པ་སོགས་མཆོད་རྟེན་དུ་གཞུག་པ་
དང་སྐུ་གསུང་ཐུགས་ཀྱི་རྟེན་དུ་བྱས་ནས་མཆོད་གྲལ་དུ་བཞག་ན། གང་ཟག་དམ་
པ་ དང༌ བསོད་ ནམས་ ཅན་ གྱིས་ ཕྱག་ མཆོད་ བྱས་ པས་ དེ་ ལ་ ：བསྣན་
[གནོད]པ་འགྲོ་སྟེ། འོད་བསྲུང་རྫོགས་བྱེད་ཀྱི་མཆོད་རྟེན་བཞིན་ནོ། །ཞེས་སྨྲ་
བ་བཀག་སྟེ། རུས་ཆོག་དབང་བསྐུར་ལྷར་བསྒྱུར་ཆོག་རྒྱས་པར་བྱས་ན་དེ་ལ་མི་
གནོད་་དེ། དམ་པ་རྣམས་ནི་རྡོ་ཤིང་ལས་སྐུ་གཟུགས་སུ་གྲུབ་ཙམ་ལའང་ཕྱག་
མཆོད་བྱ་བར་གསུང་པ་བཞིན་མཛད་ལ། བསོད་ནམས་ཅན་གྱི་ཚངས་པ་བརྒྱ་
བྱིན་སོགས་ནི། དཀྱིལ་འཁོར་མཐོང་བ་དང་སྔགས་འཛིན་པ་དང་མཚན་འཛིན་
པ་ཙམ་ལའང་བསྲུང་སྐྱོབ་དང་ ཕྱག་མཆོད་བྱེད་པའི་ཕྱིར་རོ། །འོན་ཀྱང་འོད་
-267-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
བསྲུངས་རྫོགས་བྱེད་ཀྱི་མཆོད་རྟེན་ལྟར་རང་གིས་ལྷར་བསྒོམ་པ་དང་ཡེ་ཤེས་
གཞུག་པ་སོགས་ཀྱང་བྱེད་མ་མྱོང་། སློབ་དཔོན་མཚན་ཉིད་དང་ལྡན་པས་རུས་
ཆོག་ཁྱད་པར་ཅན་དང་ལྷར་བསྐྱེད་པ་སོགས་གང་ཡང་མ་བྱས་ན་ནི་དེ་ལྟར་
འགྱུར་བས་འདུལ་བ་ལུང་དུ་ཡང་སྡིག་ཅན་གྱི་མཆོད་རྟེན་བཀག་པ་ཡིན་གྱིས།
སྤྱིར་ནི་སོ་སྐྱེ་ལ་མཆོད་རྟེན་བྱི་བོ་བྱ་བར་གསུངས་སོ། །རོ་ལ་སྙེན་པ་བྱེད་པར་ནི།
ནག་པོ་པའི་གཤིན་རྗེ་གཤེད་ཀྱི་རོ་བསྲེགས་ལས། །དང་པོར་རོ་ལ་ཁྲུས་བྱས་
ནས། །བསྲུང་བའི་ཆོ་ག་རྫོགས་པ་དང་། །ཕྱི་ཡི་གཏོར་མ་བཏང་བར་བྱ། །དེ་
ནས་ ཚོགས་བསགས་ནས་བཟུང་་སྟེ། །མངོན་པ་རྟོགས་ པ་ རྫོགས་ པ་ དང་། །
བཟང་པོའི་ཁྲི་ལ་བཞག་ནས་ཀྱང་། །རྒྱན་གྱིས་ལེགས་པར་སྤྲས་པ་ལ། །ག་བུར་
ལ་་སོགས་ཁར་བླུག་ནས། །བདུད་རྩི་བྱིན་གྱིས་བརླབ་བྱ་སྟེ། །སྙིང་ཁར་གཟུངས་
ཐག་བཏགས་ནས་ཀྱང་། །རྩ་བའི་སྔགས་ལ་དེ་ཉིད་གསུམ། །སྤེལ་བའི་བཟླས་
པ་ཁྲི་ཙམ་བྱ། །ཞེས་དང་། སཱ་དྷུ་པུ་ཏྲས་ཀྱང་སློབ་དཔོན་གྱིས་གྲངས་ཀྱི་བསྙེན་པ་
བྱའོ། །ཞེས་སོ། །དབང་གི་སྔོན་དུ་ སྟ་གོན་ནམ་དངོས་གཞིའི་ཚེ་ཡང་རུང་སྟེ།
བགེགས་བྱང་བའི་ཐོག་མར་ཇི་ལྟར་བྱ་བ་ནི། བྲམ་ཟེ་ནག་པོ་ཞབས་ཀྱི་ཀྱེ་རྡོར་རོ་
བསྲེགས་ལས། རོ་ལྷག་པར་ གནས་ པ་ནི། ཁྲུས་ བྱ་དྲི་ཞིམ་པོ་དང་ལྡན་པའི་
བདུད་རྩི་ལྔས་བྱུག རྣམ་ཤེས་དགུག་པ་སྔོན་དུ་འགྲོ་བས་རང་གི་ལྷར་བསྐྱེད་ལ་
སྡིག་པ་བཤགས་པ་ནས་སེམས་བསྐྱེད་པའི་བར་དུ་བྱའོ། །ཞེས་དང་། ཏིང་ངེ་
འཛིན་རྡོ་རྗེས༑ སྙིང་ཁའི་ས་བོན་ལས་ནི་གྲུབ་པ་བཟང་། འཁོར་ལོས་མཚན་
པའི་ལྕགས་ཀྱུ་སྤྲོས་བྱས་ཏེ། །དེ་ཡི་གཤིན་པོ་འཇིག་རྟེན་ཕ་རོལ་སོགས། །
སེམས་ནི་མདོག་དམར་གསལ་བ་དགུག་བྱ་སྟེ། །ཆོས་ཀྱི་སྒོ་མོའི་གཟུགས་སམ་
-268-



གཤིན་པོ་རྗེས་འཛིན་སྒྲིབ་པ་ཀུན་སྦྱོང་།
ཡང་ན་ནི། །རླུང་མེད་མར་མེ་མི་གཡོ་ལྟ་བུའོ། །འོངས་ནས་འདི་ཡི་ཤེས་པ་སྙིང་
ཁར་ནི། །རོ་ཡི་སྤྱི་བོ་ནས་ནི་གཞུག་པར་བྱ། །དེ་ནི་ཤེས་པ་དང་ནི་ཡང་དག་
ལྡན༑ ༑དེ་རྗེས་ལངས་ནས་འདུག་པར་བལྟ་བར་བྱ། །དེ་སྙིང་མོ་ཧ་ར་ཏི་བཀོད་
ནས་ནི། ཞེས་སོགས་སྤྱན་མར་བསྐྱེད་ཚུལ་དང་བཅས་པ་གསུངས་སོ། །བགེགས་
སྦྱང་གི་སྐབས་སུ་དྲག་ལས་དགོད་པ་ཡང་། །དེ་ཡི་ལུས་ཅན་སྡིག་སོགས་དང་།
བགེགས་རྣམས་གཞོམ་པར་བྱ་བའི་ཕྱིར། །གོས་ནག་བགོ་ཞིང་ཁྲོས་ནས་ཀྱང་། །
འཇིག་རྟེན་གསུམ་བདག་ཉིད་དུ་བསྒྱུར། །ཞེས་སོ། །སྡིག་པ་སྦྱང་བ་ནི། བདེ་
མཆོག་གི་རྩ་རྒྱུད་རྡོ་རྗེ་མཁའ་འགྲོ་ལས། སྒྲུབ་བྱའི་རྐང་པ་དག་ལ་ནི། །གཞུ་ཡི་
རྣམ་འདྲའི་དཀྱིལ་འཁོར་ཏེ། །ལྟེ་བར་ཡེ་ཤེས་ཡང་དག་འབར། །དེ་ཡི་སྙིང་ཁར་
སྦྱར་བ་ཡིས། །འོད་ཟེར་འབར་བ་ཀུན་དུ་འཁྲིགས། །པཾ་གྱུར་སྡིག་པ་མི་བཟད་
པ༑ ༑སྣ་ཡི་སྒོ་ནས་ཕྱུང་ནས་ནི། །དེ་ནས་ཁྲོ་བོའི་གཟུགས་བསྒོམས་ཏེ། །ཀུན་ཏུ་
བཟོད་པར་བསྒོམ་པར་བྱ། ཞེས་སོ། །འདི་ནི་རྫས་གཅིག་པའི་སྦྱིན་བསྲེགས་
ཅེས་བྱ་སྟེ་སྐབས་གཞན་དུ་ཡང་བཟང་ངོ༌། །དེ་བཞིན་དུ། །གཙུག་དགུའི་རྒྱུད་
ལས། དེ་ནས་ཕྱིར་ཟློག་བྱ་བ་ནི། །ཡུང་ཀར་གྱིས་ནི་བྱ་བ་ཡིན། །རུས་པའམ་
གོས་སམ་མིང་ལ་ན། །དེ་རྗེས་ཆུ་ཡིས་བཀྲུ་བར་བྱ། །སྡིག་པ་བཀྲུ་བའི་སྔགས་
ཀྱིས་ནི། །སྲིད་གསུམ་དྲི་མ་བཀྲུ་བར་བྱ། །ཞེས་སོ། །དེ་ཡང་ལས་སྒྲིབ་རྣམ་པར་
འཇོམས་པའི་གཟུངས་ལས། པཾའམ་ཏིལ་ལམ་ཡུང་ཀར་རམ་ཆུ་གང་ཡང་རུང་བ་
ལ་བཟླས་བརྗོད་བྱ་སྟེ་རུས་པའམ་ཤི་བའི་ལུས་ལ་གཏོར་རམ། ཁྲུས་བྱས་ནས་
བསྲེགས་པའམ་འཆང་བའི་ནང་དུ་བཅུག་སྟེ་བཞག་ལ། རིགས་སྔགས་ཀྱང་བྲིས་
ཏེ་མགོ་ལ་བཏགས་ན། དེ་ངན་སོང་དུ་སྐྱེས་པ་ཡང་གདོན་མི་ཟ་བར་ཞག་འདུན་
-269-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
གྱིས་ ཐར་ཏེ་བདེ་འགྲོ་མཐོ་རིས་ཀྱི་འཇིག་རྟེན་དུ་སྐྱེ་བར་འགྱུར་རོ། །ཞེས་
གསུངས་པས། ཀཉྩི་དང་རྣམ་རྒྱལ་གྱི་གཟུངས་ལས། སེམས་ཅན་སྡིག་པ་བྱས་པ་
གང་དག་འཆི་བའི་དུས་བྱས་པ་དེ་དག་གི་དོན་དུ་གཟུངས་པའི་ཡུངས་ཀར་ལ་
ལན་ཉི་ཤུ་རྩགཅིག་ཡོངས་སུ་བརྗོད་དེ། དེ་དག་གི་རུས་གོང་རྣམས་ཀྱི་སྟེང་དུ་
གཏོར་ན། དེ་དག་སེམས་ཅན་དམྱལ་བ་ལ་སོགས་པ་ངན་སོང་རྣམས་་སུ་སྐྱེ་པར་
གྱུར་ཀྱང་རུང་སྟེ་གཟུངས་འདིའི་མཐུས་ངན་འགྲོ་དེ་དག་ལས་ཐར་ནས་ལྷར་སྐྱེ་
བར་འགྱུར་རོ་ཞེས་དང་དྲི་མེད་ལས། བྱེ་མ་ལ་ལན་ཉི་ཤུ་རྩ་གཅིག་བཟླས་བརྗོད་
བྱས་ཏེ་དུར་ཁྲོད་དུ་གཏོར་ན་གང་གི་རུས་པ་ལ་ཕོག་པ་དེ་དག་སེམས་ཅན་དམྱལ་
བ་གང་དང་གང་དུ་སྐྱེས་པ་དེ་དང་དེ་ལས་ཡོངས་སུ་ཐར་ཏེ་མཐོ་རིས་སུ་སྐྱེ་བར་
འགྱུར་རོ། ། སྐྱེས་པ་དེ་དག་ལ་མེ་ཏོག་གི་ཆར་འབབ་པར་འགྱུར་རོ། །ཞེས་དང་།
དོན་ཞགས་ཆོ་ག་ཞིབ་མོ་ལས། ཨོཾ་པདྨོཊྛི་ཥ་བི་མཱ་ལེ་ཧཱུཾ་ཕཊ། སེམས་ཅན་གང་
དག་སེམས་ཅན་དམྱལ་བར་གཞོལ་བ་ཤི་བ་དང་། དགེ་སློང་གང་ལའང་བསླབ་
པའི་སྡོམ་པ་འཆལ་བ་དང་། མཁན་པོ་སློབ་དཔོན་ལ་གུས་པར་མ་བྱས་པ་ཤི་བ་
དེའི་དོན་དུ་བྱེ་མ་གཙང་མ་བླངས་ལ་ལན་བདུན་བཟླས་བརྗོད་བྱས་ནས་དུར་
ཁྲོད་དམ་རོ་བསྲེགས་པའམ་འཆད་པ་དེར་བྱེ་མ་དེ་གཏོར་བར་བྱའོ། །གང་དུ་
གཏོར་མ་ཐག་ཏུ་རུས་པ་ལ་བྱེ་མ་བབས་པའི་སེམས་ཅན་དེ་དམྱལ་བའམ་ཡི་
དྭགས་སམ། ཤ་ཟའམ་གནོད་སྦྱིན་ནམ་སྲིན་པོའི་སྐྱེ་གནས་སུ་སྐྱེས་པ་དེ་དེའི་
མོད་ལ་ཚེ་བརྗེས་ནས་མཐོ་རིས་སུ་གཞོལ་བར་འགྱུར་ཞིང་ནམ་ཡང་སེམས་ཅན་
དམྱལ་བར་གཞོལ་བར་མི་འགྱུར་རོ། །ཞེས་སོགས་དང་། གཙོ་བོར་སྦྱོང་རྒྱུད་
ལས་རྒྱས་པར་གསུངས་སོ། ཁྲུས་ཆུའི་རྫས་དང་སྔགས་སོ་སོ་ནི། གཙུག་དགུ་
-270-



གཤིན་པོ་རྗེས་འཛིན་སྒྲིབ་པ་ཀུན་སྦྱོང་།
ལས། ཤི་བའི་རུས་པ་གོས་ལ་རབ་བཀྲུ་བ། ཨོཾ་ཤོ་དྷ་ནི་ཞེས་སོགས་སྔགས་ཀྱིས་
ནི། སྲིད་གསུམ་དྲི་མ་ཆུ་ཡིས་བཀྲུ་བར་བྱ། །ཨོཾ་ཀཾ་ཀ་ནི་ཞེས་སོགས་སྔགས་ཀྱིས་
ནི། བ་ཡི་རྣམ་པ་ལྔ་་ཡིས་བཀྲུ་བར་བྱ། །ཨོ་རཏེ་རཏ་ཞེས་སོགས་སྔགས་ཀྱིས་ནི།
དྲི་བཟང་རྣམས་ནི་ཀུན་གྱིས་བཀྲུ་བར་བྱ། ཨོཾ་ཨ་མོ་གྷ་ཨཱ་ཝ་ར་ཎ་སྭ། སྔགས་
ཀྱིས་བ་ཡི་འོ་མའི་བཀྲུ་བར་བྱ། ཨོཾ་ཨ་མི་ཏེ་ཨ་མི་ཏེ་ཞེས་སོ། སྔགས་ཀྱི་ཆུ་
མཆོག་གིས་ཀྱང་བཀྲུ་བར་བྱ། །ཨོཾ་པུཎྱ་སོགས་པའི་སྔགས་ཀྱིས་ནི། བར་དང་
བར་དུ་ཆུ་ཡིས་བཀྲུ་བར་བྱ། །ཞེས་གསུངས་པའི་རིགས་ལྔའི་གོ་རིམས་ནི་རང་
རང་གི་དཀྱིལ་འཁོར་བཞིན་བྱེད་ཀྱང་རུང་ངོ་། །དབང་བསྐུར་དངོས་ལ། གཞན་
རྣམས་མི་གསལ་ཞིང་། སཱ་དྷུ་ཊུ་ཏྲས་དབང་བདུན་ཙམ། ལས་མ་བཤད་བླ་མ་
རྣམས་ཚེ་འདས་སྔར་དབང་བཞི་ཐོབ་པའི་དམ་ཚིག་ཅན་ཡིན་ན་དང་པོ་ནས་ཚང་
མ། གཞན་དུ་ན་བུམ་དབང་ངམ་ཆུ་དབང་གསུམ་བཞི་སོང་ནས་བཞི་ཀ་བསྐུར་
གསུང་། ལམ་སྦྱང་བསྟན་གྱི་ཚིག་བླ་མ་རྣམས་གཞན་དག་བརྗོད་པར་མཛད་མོད་
ཀྱི། ནག་： པོ་ [པོས]ཀྱེ་རྡོར་རོ་བསྲེག་ལས་འབྱུང་བ་ལག་ལེན་ལ་བརྗོད་པར་
བྱའོ། །སློབ་དཔོན་་འདིས་རྣམ་ཤེས་ཨ་ཐུང་གི་རྣམ་པ་རླུང་གིས་བཏེགས་ནས་
ནམ་མཁར་བཞུགས་པའི་གཙོ་བོའི་ཐུགས་ཀར་སྙིམ་པ་བཤད། བདེ་གཤེགས་
གནས་ འགོད་ལས། ཀུ་ཤའི་རྩེ་མོར་རྡོ་ རྗེ་རྩེ་གཅིག་བསྒོམ་པའི་སྦུབས་ནང་
གནས་པའི་མེ་འོད་རླུང་གིས་བསྐྱོད་ནས་རོའི་སྙིང་ཁའི་རྣམ་ཤེས་ལ་ཕོག་པས་སྤྱི་
གཙུག་ནས་འཐོན་སྟེ་སངས་རྒྱས་པའམ། བདེ་བ་ཅན་སོགས་དག་པའི་ཞིང་དུ་
པདྨ་ལ་རྫུས་ཏེ་སྐྱེས་པར་བསམ། སྒོ་གཞན་ནས་འཐོན་ན་འཕོ་བ་དང་འདྲ་བ་
འགྲོ་བ་ངན་པར་འགྲོ་སྟེ། དེ་ཡང་འཚོགས་མ། མཛོད་པ། མིག །རྣ་བ། སྣ། ཁ།
-271-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ལྟེ་བ། ཁུ་ ལམ། ཆུ་ ལམ། བཤང་ ལམ་ རྣམས་ རིམ་ པ་ བཞིན་ གཟུགས་ མེད།
གཟུགས། མི་ལྷ། གནོད་ སྦྱིན། དྲི་ཟ། འདོད་ ལྷ། ཡི་དྭགས། དུད་འགྲོ། དམྱལ་
བའོ། །མཐར་ཡང་རྟེན་གྱི་མདུན་དུ་ཞི་བའི་སྦྱིན་བསྲེགས་བྱ་བར་བཤད་དོ། །དེ་
ཕན་ཆད་གྲུབ་ན་ཞག་བདུན་གྱི་བར་དུའང་ཐུན་བཞི་ལ་སོགས་པར་བྱ་དགོས་ཏེ།
དེ་ལྟར་ཞག་ནི་གཉིས་གསུམ་ནས༑ ༑ཞག་བརྒྱད་པ་ཡི་བར་དུ་བྱ། ཞེས་དང་།
ཞག་བདུན་དུ་དཀྱིལ་འཁོར་དུ་བཅུག་སྟེ་དབང་བསྐུར་ན་ཞེས་：སྦྱོད་ [སྦྱོང]
རྒྱུད་ལས་གསུངས་པའི་ཕྱིར་རོ། མཆོད་རྟེན་དུ་བཞག་པར་ནི། སྦྱོང་རྒྱུད་ལས།
དེ་ནས་རྣལ་འབྱོར་ཅན་གྱིས་ནི། །སྔགས་དང་ཕྱག་རྒྱས་དེ་དབང་བསྐུར། །ལྷ་ཡི་
གཟུགས་སུ་བརྟགས་ནས་ཀྱང་། །མཆོད་རྟེན་དབུས་སུ་བཞག་པར་བྱ། །ཞེས་
དང་༑ རྒྱལ་བའི་ལྷས་མཆོད་རྟེན་གྱི་རྨང་དུ་གཤིན་གསོན་གྱི་སྡིག་སྒྲིབ་བར་ཆད་
ཀྱི་མིང་བྲིས་པ་མནན་པ་བཅུག ། རོའམ་རུས་པ་བཀྲུས་པའི་ཆུས་འཇིམ་པ་སྦྲུས་
ནས་མཆོད་རྟེན་བརྩིགས་པའི་བུམ་པར་རོ་བཞག རྟེན་བསྐྱེད་པ་ནས་དབང་
བསྐུར་མཆོད་རྟེན་གྱི་བར་བྱས་པ་མཆོད་རྟེན་གྲུབ་ནས་རབ་གནས་དགའ་སྟོན་རྒྱ་
ཆེར་བྱ་བར་བཤད། མཆད་པ་འམ་ཁྱིམ་དུ་བཞག་པར་ནི། སྦྱོང་རྒྱུད་ལས། རང་
གི་ལྷའམ་ལྷ་གཞན་གྱི། །སྙིང་པོ་སྙིང་ཁར་བྲིས་ནས་ནི། །ལྷ་འདྲ་བར་ནི་སེམས་
བསྐྱེད་དེ། ཁྱིམ་གྱི་ནང་དུ་བཞག་པར་བྱ། །ཞེས་དང་ཛ་མ་དེ་བས། གསེར་དངུལ་
ལམ་ཤིང་གི་སྒྲོམ་མམ། སའི་བང་བུ། རབ་བྱུང་ལ་མཆོད་རྟེན་དཀར་པོ། དགེ་
བསྙེན་ལ་པདྨ་དམར་པོ་ཁ་སྦྱར། རྒྱལ་པོ་ལ་སྔོན་པོ་གཙུག་ཏོར་ལྟ་བུ། སློབ་
དཔོན་ལ་དམར་སྐྱ་ཟ་མ་ཏོག་ལྟ་བུ། ཐ་མལ་པ་ཕོ་ལ་སེར་སྐྱ་གདན་ཁྲི་ལྟ་བུ། མོ་
ལ་སྔོ་སྐྱ་བིལ་བའི་འབྲས་བུ། བྱིས་པ་ལ་དམར་སེར་ལྷུང་བཟེད་ལྟ་བུ་རྣམས་བྱས་
-272-



གཤིན་པོ་རྗེས་འཛིན་སྒྲིབ་པ་ཀུན་སྦྱོང་།
པའི་ནང་དུ་རོ་མགོ་ནུབ་དང་ཁ་ལྷོར་བསྟན་པའི་ལག་པ་སྤྱི་བོར་ཐལ་མོ་སྦྱར། དེ་
ལ་སྲད་བུ་དམར་པོ་བཏགས་པ་སྣོད་ནས་གཏོར་ཏེ། ནུབ་དངོས་ཀྱི་ཐོག་ལ་
གདགས། སྟེང་དུ་གདུགས་ཁྲའོ་ཕུབ། དབང་བསྐུར་མཆོད་བསྟོད་གྱི་བར་རྒྱས་
པར་བྱས། །ཕྱོགས་བཞིར་རིན་ཆེན་སྣ་བདུན་གྱི་གཟུགས་དང་མཆོད་རྫས་དུ་
མས་ བསྐོར་བ་ བྱིན་གྱིས་བརླབ་པ་ ནས་ རྒྱུན་དུ་མཆོད་པར་བཤད་དོ། །རོ་
བསྲེགས་པ་ལ། ནག་པོ་ཞབས་ཀྱིས། བསྒྲུབས་ཏེ་དང་། དུར་ཁྲོད་དུ་བསྲེག་པ་
གཉིས་བཤད་པའི་དང་པོ་ནི། རོའི་ལུས་ཀྱི་ཆ་ཤས་དམ་ཚིག་གི་རྫས་སོ་དྲུག་ཏུ་
གནས་པ་བྱིན་གྱིས་བརླབས་ནས་རྟོག་པ་མེད་པ་རྣམས་ཀྱིས་་དངོས་སུ་རོལ་བའི་
ནང་གྱི་སྦྱིན་བསྲེག་གོ །
གཉིས་པ་ནི། སྦྱོང་རྒྱུད་ལས། རོ་ལ་སྔགས་ཀྱིས་བཏབ་ནས་ཀྱང་། །ཆུ་
མཆོག་གིས་ནི་བཀྲུས་ནས་སུ།། བཟླས་པའི་དྲི་ཡིས་བྱུག་པར་བྱ། །གོས་དང་རྒྱན་
གྱིས་བཀླུབས་ནས་ཀྱང་། །སྔགས་ཀྱིས་བཏབ་པའི་གདུག་པས་བདུག །མེ་ཏོག་
ཕྲེང་བ་ལ་སོགས་མཆོད། །གཙུག་ཕུད་དཔུང་པར་དེ་བཞིན་དུ། །སྔགས་བྲིས་
ནས་ནི་གདགས་པར་བྱ། སྙིང་ཁ་ལྐོག་མ་ ཁ་ཕྱོགས་སུ། །སརྦ་བིད་ཀྱིས་བྱིན་
གྱིས་བརླབ། །དཔྲ་བ་མཛོད་དུ་རྣ་བ་གཉིས། །མགོ་བོ་གཙུག་ཏོར་དཔུང་པ་
གཉིས༑ ༑སྣ་དང་སྐེད་པ་དཔུས་ མོ་བོལ། །ལོང་བོ་སྣ་ཡི་རྩེ་མོ་དང་། །མིག་
གཉིས་དང་ནི་གསང་བ་ཡི། །དབང་པོ་རྣམས་ཀྱི་གནས་ལ་ནི། །དེ་ལྟར་གཞན་དུ་
ཡི་གེ་སྔགས། །མཆོག་ཏུ་དགེ་བ་རྣམས་བཞག་གོ །དེ་ནས་ངན་སོང་སྦྱང་བའི་
ཕྱིར། །བསྟན་དང་བཅས་སྟེ་དེ་དབུས་སུ། །བཞག་པ་ཉིད་དུ་བྱ་བ་ཡིན། །དེ་ནས་
སྔགས་ འཆང་ སྔགས་ ཀྱིས་ནི། །བཏབ་ པའི་ གོས་ ཀྱིས་ གཡོག་ པར་ བྱ། །ཞེས་
-273-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
སོགས་དང་། །དཀྱིལ་ཆོག་རིན་ཆེན་འབར་བ་ལས། །རྡོ་ རྗེ་སྡོམ་པ་བྱིན་ནས་
ཀྱང་༑ ༑བུམ་པའི་དབང་ནི་སྦྱིན་པར་བྱ། །མིག་ལ་སོགས་ལ་གཏི་མུག་སོགས། །
རྡོ་ རྗེ་ གསུམ་ནི་གནས་གསུམ་དགོད། །རྡོ་རྗེ་ཐབ་ ཁུང་ རབ་ སྦྱོར་བས། །སྦྱིན་
བསྲེག་རིམས་པས་སྦྱང་བར་བྱ། །ཞེས་བཤད་ཅིང་ཨཱརྱ་དེ་བས། བསྲུང་སྐུད་བྱིན་
བརླབས་ ཚུལ་ བཞིན་ བྱ། །བདེ་ གཤེགས་ ས་ བོན་ རྣམས་ ཀྱང་ དགོད། །ཞེས་
སོགས་གསུངས་པས་རང་རང་གི །ལུས་ཀྱི་ལམ་བསྐྱེད་མཁྱེད་ཀྱི་ལྷའི་སྔགས་ཀྱི་
གདགས་ཡིག་རྒྱས་པར་བྱའོ། །འདི་དག་ནི་རོ་མི་བསྲེག་ཀྱང་བྱ་ལ། དུར་ཁྲོད་
སོགས་སུ་འཁྱེར་བ་ལ། བདེ་གཤེགས་ གནས་ འགོད་ལས། རོ་འཁྱེར་མཁན་
རྣམས་བསགས་ཏེ། ཡི་གེ་གསུམ་བཟླས་པའི་བསྲུང་ སྐུད་ གདགས། དེ་ནས་
གདུགས། རྔ་ཡབ། རལ་གྲི། བུམ་པ། དགང་བླུག བཟའ་བཅའ། བ་དན་རྣམས་
ཐོགས་པ་རིམ་པ་བཞིན། བརྒྱ་བྱིན་ཚངས་པ། ཁྱབ་འཇུག་ཆུ་ལྷ། མེ་ལྷ། བདེན་
བྲལ༑ རླུང་ལྷ། བསྟོད་པ་འདོན་མཁན་བདེ་བྱེད། རོ་ལས་ ས་གཤིན་རྗེ་རྣམས་
ལྷག་པར་མོས་པའམ་རྒྱས་པར་བསྐྱེད། ཡིག་བརྒྱ་ཚར་བདུན་བཟླས། དགེ་རྩ་
བསྔོས་ཏེ་ལངས་ལ། སློབ་དཔོན་གྱིས་སྤྱན་མའི་སྔགས་དང་དུར་ག་ཏི་བཟླ་ཞིང་
སྔོན་ལ་འགྲོ། རོ་བཏེགས་ཏེ་རོལ་ཆ་སྣ་ཚོགས་དང་སྦྱར་ལྷ་རྣམས་ཀྱིས་ཀྱང་
མཆོད་པར་བསམ་ཏེ་འགྲོ་བར་བཤད་པ་བཞིན་ཀྲི་ཡ་ས་མུཙྪ་སོགས་ནས་ཀྱང་
བཤད་དོ། །རོ་བསྲེགས་པ་ལ། སྦྱིན་བསྲེགས་རྒྱས་བསྡུས་དང་སྦྱར་བར་ཀུན་
ལས་གསུངས་ལ། དྲི་མེད་འགྲེལ་པར། བདུན་ཁྲག་གི་རྗེས་སུ་སྦྱིན་བསྲེགས་བྱ་
སྟེ༑ དེ་ཡང་ལྷའི་གྲོང་ཁྱེར་དུ་བསམས་ནས་བསྲེགས་རྫས་ཀྱིས་མཆོད་པའམ།
ཡང་ན། ཐབ་ཏུ་ ལྷའི་དཀྱིལ་འཁོར་བསམས་ནས་རོ་ཞལ་ཟས་སུ་བྱིན་གྱིས་
-274-



གཤིན་པོ་རྗེས་འཛིན་སྒྲིབ་པ་ཀུན་སྦྱོང་།
བརླབས་ཏེ་བསྲེགས་ལ་ཞེས་བཤད་ཅིང་། ཀུན་སྙིང་གིས། །ཤོག་གུའམ་རས་ལ་
པད་མ་དཀར་པོ་འདབ་བརྒྱད་ལྟེ་བར་པད་མའམ་འཁོར་ལོས་མཚན་པ་རོའི་
གདན་དུ་འདིངས་པ་སོགས་བཤད། གསོན་གཅིག་དགོངས་ཤིང་སོགས་ནི། ནག་
པོ་ཞབས་ཀྱི་ཀྱེ་རྡོར་རོ་བསྲེགས་ལས་བཤད། སྔགས་བཟླས་ཏེ་སྡིག་པ་སྦྱང་བར་
ནི༑ སྦྱོང་རྒྱུད་ ལས། དེ་ ཡི་ མིང་ ནས་ བརྗོད་ནས་ནི། །དེ་ ལྟར་ གསུངས་ པའི་
སྔགས་བཟླས་ཤིང་། །འབུམ་ཕྲག་སྟོང་ངམ་ཡང་ན་ནི། །བརྒྱ་ཕྲག་སྟོང་དུ་ཚང་བ་
དང་༑ ༑བྱེ་བ་སྟོང་དུ་རབ་བཟླས་ན་། །ལྷ་ཡི་གནས་སུ་ངེས་པར་སྐྱེ། །ཞེས་སོ། །
སྦྱིན་བསྲེགས་ཀྱང་། དེ་ ལས། དེ་ ཡི་མིང་ནས་སྨོས་ནས་ཀྱང་། །སྔགས་པས་
འབུམ་ཕྲག་བརྒྱའམ་ནི། །ཡང་ན་བརྒྱ་ཕྲག་སྟོང་སྙེད་དུ། །སྦྱིན་བསྲེགས་བྱས་
པར་གྱུར་ན་ནི། །དམྱལ་བ་ཆེན་པོར་་འགྱུར་བ་ཡི།། སྡིག་པ་དེ་ལས་ཐར་པར་
འགྱུར། ཞེས་སོ། །རུས་པ་རིའམ་ཆུ་ལ་དོར་བར་ནི། སྦྱོང་རྒྱུད་ལས། །ཐལ་བའི་
ཡུང་་ཀར་བྱེ་མ་སོགས། །རང་གི་མིང་སྨོས་སྔགས་བཏབ་ནས། བཟླས་པ་བྱས་ཏེ་
སོང་ནས་ཀྱང་། །རྒྱ་མཚོར་འབབ་པའི་གློང་དུ་དོར༑ ༑དེ་ལྟ་ན་ནི་སྡིག་ཅན་ཡང་།
ངན་སོང་ལས་ནི་ཐར་འགྱུར་ན། །ཞེས་དང་། བདེ་གཤེགས་གནས་འགོད་ལས།
དེ་རྗེས་རུས་པ་རྣམས་སྦྱངས་བ། ཞིབ་མོར་རྡོ་ལ་བཏགས་ནས་ནི། །ཤིན་ཏུ་རྒྱ་
ཆེའི་ཆུ་བོ་ལ། །མཆོད་པ་བྱས་ཏེ་བསྐུར་བར་བྱ༑ ༑ཡང་ན་ས་འཛིན་ཆེན་པོ་ནི། །
མཐོན་པོའི་རྩེ་ལ་འཛེགས་ནས་སུ། །ཤིན་ཏུ་ཤུགས་དྲག་མཐུན་པ་ཡི། །རླུང་དེ་ལ་
ནི་བསྐུར་བར་བྱ་ཞེས་སོ། །ཚ་ཚ་གདབ་པ་ནི་སྦྱོང་རྒྱུད་ལས། །དེ་ནས་ཐལ་བར་
གྱུར་པ་དང་། །རྡོ་རྗེ་བསྡུ་བའི་སྔགས་ཀྱིས་ནི། །ཆོ་ག་བཞིན་དུ་བསྡུ་བར་བྱ། །
ཐལ་བ་དེ་དང་རུས་པ་རྡུལ། སྔགས་ཀྱིས་བཏབ་པའི་དྲི་ཆུ་དང་། །བ་སྐྱེས་འོ་མ་
-275-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ལ་སོགས་ལྔས། །སྦྱོང་བའི་སྔགས་ ཀྱིས་བློ་ལྡན་གྱིས། འབུམ་་དུ་བཟླས་པས་
རྫིས་ནས་ནི། །ག་བུར་དྲི་ཡི་བགོས་ པ་ཡིས།། འཇིམ་པ་དང་ཡང་བསྲེས་ནས་
ཀྱང་༑ ༑གཟུགས་སུ་བྱ་བའམ་ཡང་ནི་ནི། །མཆོད་རྟེན་གྱི་ནི་ལྷར་བྱས་ལ། །
གཅིག་གམ་གཉིས་་སམ་གསུམ་མམ་ལྔ། །ཡང་ན་བརྒྱ་རྩ་བརྒྱད་དུ་བྱ། །སྔགས་
དང་ཕྱག་རྒྱས་བཏབ་ནས་སུ། །འབུམ་ཕྲག་ཉི་བརྒྱའི་བར་དུ་བཟླས། །དེ་ནས་
མཆོད་རྟེན་འབར་གྱུར་ཏེ། །ཡང་ན་གཟུགས་ཀྱི་ཞལ་འཛུམ་མམ། །དྲི་དང་བདུག་
པའི་འོད་ཀྱང་རུང་། །སྣང་ངམ་ཡང་ན་ངད་ལྡང་ངམ། སོགས་ནས་ཅེས་སྟེ་མཚན་
མ་འདི་དག་ནི། སྡིག་ཅན་་བློས་ནི་མ་མཐོང་བ། འབུམ་གྱི་ཕྲག་ནི་བརྒྱད་སྟོང་
ངམ༑ ༑ཇི་སྲིད་མཚན་མ་བྱུང་བར་དུ། །དེ་བཞིན་གཤེགས་པ་མཆོད་ནས་ནི། །
མཉམ་པར་བཞག་ནས་བཟླས་པ་བྱ། །དེ་ཡི་མཐར་ནི་མཁས་པས་ཀྱང་། །མཚན་
གཅིག་ཐོག་མཐའ་མི་ཉལ་བཟླས། །དེ་ལས་དེ་ཡི་སྡིག་པ་ནི། །དག་པ་ཉིད་དུ་
ངེས་པར་མཐོང་། །ཞེས་སོགས། མི་འཁྲུགས་པ་ལས་ཀྱང་༑ མཆོད་རྟེན་འབུམ་
ཕྲག་བྱས་ནས་ཆུ་ཀླུང་དུ་དོར་བའམ། གཞི་མདོར་མཆོད་རྟེན་ཚུལ་བཞིན་བྱས་ན་
ངན་སོང་ལས་ཐར་ཏེ་བདེ་འགྲོ་ཕུན་སུམ་ཚོགས་པར་འགྱུར་བ་རྒྱ་ཆེར་གསུངས་
སོ༑ ༑གལ་ཏེ་ རོ་ མེད་ ནའང་ དབང་ བསྐུར་ བར་ ནི། སྦྱོང་ རྒྱུད་ ལས། དེ་ ཡི་
གཟུགས་བརྙན་ བྲིས་ པའམ། །གུར་ གུམ་ གྱིས་ ནི་ མིང་ ཡང་ རུང་། །ངན་ སོང་
གསུམ་གྱི་སྡུག་བསྔལ་ལས། །སེམས་ཅན་རྣམས་ནི་ གྲོལ་ བྱའི་ ཕྱིར། །སྔགས་
མཁན་གཞན་ལ་ཕན་བརྩོན་ཞིང་། །སྙིང་རྗེ་ཅན་གྱིས་དབང་བསྐུར་རོ། །ཞེས་
སོགས༑ ༑སྐྱེ་བ་བླངས་ཚར་ནས་ཀྱང་དབང་བསྐུར་བྱ་བ་ནི། དེ་ལས་ཀྱེའི་ལྷའི་
བུ་རྣམས་ངན་སོང་དུ་སྐྱེས་ཟིན་པ་གང་ཡིན་པ་རྣམས་ལ་ཡང་མིང་ལ་ཡང་དབང་
-276-



གཤིན་པོ་རྗེས་འཛིན་སྒྲིབ་པ་ཀུན་སྦྱོང་།
བསྐུར་ཅིག །གཟུགས་བརྙན་ལ་དབང་བསྐུར་ཅིག །མཆོག་རྟེན་དང་དེ་རང་གི་
ལྷའི་སྐུ་ལ་ཡང་དབང་བསྐུར་ཅིག །ཆུང་ངུ་ན་དེར་རིགས་མཐུན་པ་དང་དེའི་མིང་
འཛིན་པ་དང་བྲན་ལའང་དབང་བསྐུར་ཅིག ཞག་བདུན་དུ་དཀྱིལ་འཁོར་དུ་
བཅུག་སྟེ་དབང་བསྐུར་ན་གདོན་མི་ཟ་བར་ངན་སོང་གི་སྒྲིབ་པ་ལས་རྣམ་པར་
གྲོལ་བར་འགྱུར་རོ་ཞེས་གསུངས་སོ། །དེ་ལྟར་སྒོ་དུ་མ་ནས་སྡིག་པ་སྦྱང་བས་
མཐོ་རིས་སུ་སྐྱེས་པའི་མཚན་ལ་ནི། དེ་ལས། དེ་ནས་དེ་ནི་ངེས་པར་ཡང་༑ ༑ལྷ་
ཡི་གནས་སུ་སྐྱེས་གྱུར་ནས། །དེ་ཡི་མཚན་མ་སྟོན་བྱེད་དེ། །ཡང་ན་ལྷའི་མཆོག་
ཏུ་འོང་། །ཡང་ན་ཧོ་ཁུང་ནང་དུ་ནི། །མེ་ཡི་ལྟས་ཀྱིས་སྟོན་བྱེད་དེ། དཀར་པོ་ཉིད་
དེ་གཡས་སུ་འབར། །གྱེན་དུ་འབར་ཞིང་དྲི་མ་མེད། །ཟླུམ་ཞིང་རྣམ་པར་མི་འཕྲོ་
ལ༑ །བརྟན་ལ་དྲི་བཟང་ཀློག་ལྟ་བུ། །ཞེས་སོགས་གསུངས་སོ་བདེ་འགྲོར་སྐྱེས་
བར་ཤེས་ནས་ཀྱང་ཚེ་དང་ལོངས་་སྤྱོད་སོགས་རྒྱས་པའི་ཕྱིར་དུ་རྒྱས་པ་དང༌།
གཞན་དབང་དུ་འགྱུར་བའི་ཕྱིར་དུ་དབང་དང་། དེར་བགེགས་མེད་པར་བྱ་བའི་
ཕྱིར་དུ། མངོན་སྤྱོད་ཀྱི་སྦྱིན་བསྲེག་བྱ་བར་ཡང་སྦྱོང་རྒྱུད་དེར་གསུངས་སོ། །གང་
ཟག་མཆོག་ལ་ཇི་ལྟར་བྱ་བ་ནི། །གུར་གྱི་བཅོ་ལྔ་པ་ལས། སློབ་དཔོན་མཐར་
བྱེད་དུས་ན་ནི། །འཇིག་རྟེན་པ་ནི་ཤི་ཞེས་རོལ། །རྨོངས་ལྡན་མི་རྣམས་གང་ཟེར་
བ༑ ༑ཤི་བ་ཞེས་པ་རྨོངས་པའོ། །ཞེས་ནས། རྡོ་རྗེ་དྲིལ་བུ་ལག་པར་སྦྱིན། །མགོ་
བོ་དབུ་བརྒྱན་བསྐོན་པར་བྱ། །རྡོ་རྗེ་སྡོམ་པ་རྣོས་ སྦྱིན་ཏེ། །བུམ་པའི་དབང་
བསྐུར་རྣམས་སྦྱིན་ལ། །མིག་སོགས་གཏི་མུག་རྡོ་རྗེ་སོགས། །རྡོ་རྗེ་གསུམ་ནི་
གནས་གསུམ་མོ། །རྡོ་རྗེ་ཐབ་ཁུང་རབ་སྦྱོར་གྱི། །འདུ་བྱེད་རབ་ཏུ་བརྟན་པ་བྱ། །
ཉི་མ་གསུམ་ནི་ལོན་པ་ནི། །རུས་པའི་ཕྲེང་བ་བསྡུ་བྱས་ལ། །དྲི་དང་འོ་ལས་
-277-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
བྲབས་ནས་ནི། །དེ་ཡིས་མཆོད་རྟེན་དུ་བྱའོ། །ཞེས་དང་། ཏ་ཐཱ་ག་ཏ་ར་ཀྲི་ཏས།
རྡོ་རྗེ་སློབ་དཔོན་འགའ་ཞིག་ནི། །ཤི་སྟེ་རོ་རུ་གྱུར་ནས་ཀྱང་། ། མཆོད་པ་ཡང་
དག་སྔོན་འགྲོ་འདིས། །དུར་ཁྲོད་དུ་ནི་གཞུག་པར་བྱ། དེ་ལས་སྔགས་པས་ས་ཡི་
ནི༑ ༑དག་བྱེད་སྔགས་ཀྱིས་འདུས་བྱས་ཏེ། །དཀྱིལ་འཁོར་ཡང་དག་བྲི་བར་བྱ།།
དེ་ཡི་གཙོ་བོ་དེ་ཉིད་ཀྱིས། །དབང་བསྐུར་ལྔ་ནི་སྦྱིན་པར་བྱ། །རྡོ་རྗེ་སློབ་དཔོན་
དབང་བསྐུར་ཡང་། །ཕྱི་ན་ཆོ་ག་མཁས་པས་སྦྱིན། །མེ་ཏོག་སྤོས་ལ་སོགས་པས་
མཆོད་༑ ༑ཡང་ དག་མཆོད་ཅིང་བསྟོད་ པར་ བྱ། །ཞེས་ སོགས་ ལས་ རྒྱས་ པར་
རྟོགས་པར་བྱ་སྟེ་ཤིས་བྱེད་རྒྱས་པར་རྒྱུད་དང་རྒྱ་གཞུང་དེ་དག་ཏུ་བལྟ་བར་བྱའོ།།
ད་ནི་དེ་དག་ལག་ལེན་དུ་བྱེད་ཚུལ་འཇུག་པ་བདེ་ཞིང་མ་ཚང་བ་མེད་
པར་བརྗོད་པར་བྱ་བ་ཡང་གང་ཟག་དམན་མཆོག །དང་པོ་ལ་བསྙེན་པ་དང་ལས་
ལ་ སྦྱར་བའོ། །དང་ པོ་ ལ། རབ་ རོ་ དངོས་ ་སམ་མེད་ན་རྟེན་ལའང་རུང་ སྟེ།
དཀྱིལ་འཁོར་སོ་སོའི་སྐྱེ་མཆེད་དང་ལུས་དཀྱིལ་གྱི་ལྷ་འགོད་པའི་གནས་དང་མ་
མཐའ་རྡོ་རྗེ་གསུམ་མམ་བཞིའི་གནས་དང་། དུས་འཁོར་ལ་རྒྱས་པར་ན། ལྷ་སོ་
སོའི་ཉེར་བསྡུའི་གནས་སོ་སོ་རྣམས་སུ་ལྷ་དེ་དང་དེའི་མཚན་སྔགས་སམ། མ་
གྲུབ་ན་ས་བོན་གྱི་ཧཱུྃ་སོགས་ཀྱིས་བྲིས་པ་རྣམས་ཁྲུས་སྔོན་དུ་བཏང་ནས་ལེགས་
པར་སྦྱར་བ་དངོས་སམ། མོས་པ་བྱ། རོའི་ཁར་ག་པུར་ལ་་སོགས་པ་དྲི་བཟང་
པོའི་ཆུ་བླུག་ལུས་ལའང་བྱུགས། ཁྲི་བཟང་པོའི་་སྟེང་དུ་བཞག་སྐྱ་བཙུན་རང་རང་
གི་གོས་བཟང་པ་བཀོན། མཆོད་པ་བཤམ། དེའི་མདུན་དུ་བདག་བསྐྱེད་རྒྱས་
བསྡུས་ཅི་ལྟར་འགྲུབ་པ་སྔོན་དུ་བྱ། བགེགས་གཏོར་བཏང་
། བགེགས་བསྐྲད།
བསངས་སྦྱངས། ཎི་ ལས་ གསོན་ པོའི་ གཟུགས་ སུ་ བསྐྱེད། སྟེང་ དུ་ ་སྤྱན་ མ་
-278-



གཤིན་པོ་རྗེས་འཛིན་སྒྲིབ་པ་ཀུན་སྦྱོང་། །
བསྒོམས་པའི་སྐུ་ལས་བདུད་རྩིའི་རྒྱུན་བྱུང་བས་རོ་ཡི་དྲི་མ་སྦྱངས་ནས་ས་འོག་ཏུ་
སོང་ནས་ལུས་ཤེལ་ལྟར་གྱུར་པར་མོས་ཤིང་། ཨོཾ་རུ་རུ་སྤུ་རུ་ཛྭ་ལ་ཏིཥྛ་སརྦ་ཨརྱ་
སཱ་དྷ་ན་སྭཱ་ཧཱ། ཞེས་བརྒྱ་ཙམ་བཟླ། དཀྱིལ་འཁོར་གཞན་ལ་སྤྱན་མའི་འོད་ཟེར་
རམ༑ དུས་འཁོར་ལ་ཞི་བའི་ལས་ཀྱི་སྒྲུབ་བྱ་འགུགས་པའི་ལྷའི་བུ་དཀར་པོ་
མཚན་ཉིད་དང་ལྡན་པས་ཚེ་འདས་ཀྱི་རྣམ་ཤེས་གཏད་འདུག་ནས་བཀུག་པར་
མོས་ཤིང་དེ་་འགུགས་པའི་ ཕྱག་རྒྱ་དང་བདེན་སྟོབས་བརྗོད་པས་བཀུག་ལ་
རོའམ་རྟེན་ལ་བཅུག་པའི་རྗེས་སུ་ཕོ་ཡིན་ན་རྣམ་སྣང་དང་མོ་ཡིན་ན་སྤྱན་མར་
བསྐྱེད་པའམ། ཡང་ན་གཙོ་བོར་བསྐྱེད་ཡན་ལག་བཞི་རྫོགས་བྱས་པའི་དཔྲལ་
བའམ་སྙིང་ཁར་ཆུའི་དཀྱིལ་འཁོར་གྱི་སྟེང་དུ་པད་དཀར་དང་ཟླ་བ་ལ་གནས་
པའི་ལྷའི་བུ་དཀར་པོ་གཡས་མཆོག་སྦྱིན་དང་གཡོན་པད་དཀར། ལྷ་མོ་དཀར་མོ་
གཡས་སྐྱབས་སྦྱིན་དང་གཡོན་ཨུད་པ་ལ་་དཀར་པོ་འཛིན་པ་གཉིས་ཀ་པད་མའི་
འདུག་སྟངས་ཅན་རིམ་བཞིན་ཕོ་མོ་ལ་དགོད། རང་གི་སྙིང་ཁའམ་དཔྲལ་བར་
ཡང་དེ་ལྟར་བསམས་པས་སྡིག་སྒྲིབ་ཞི་བའི་ལས་ལ་བརྩོན་པར་མོས་བཞིན་པས་
མཆོད་བསྟོད་སྡུས་པ་བྱ་སྙིང་རྗེ་དང་ལྷག་བསམ་ལེགས་པར་བསྐྱེད། རྟེན་ལ་
གཟུངས་ཐག་བཏགས་ལ། རྣམ་སྣང་སྤྱན་མའམ་གཙོ་བོའི་ཕྲེང་སྔགས་སམ་སྙིང་
པོ་བཞི་ཁྲིའི་བར་དུ་བཟླས་ཏེ། ཐུན་མཚམས་སུ་མཆོད་བསྟོད་དང་རྫས་གཅིག་
པའི་སྦྱིན་བསྲེགས་ཀྱང་བྱའོ། །འདི་ནི་ཤི་བའི་རུས་པ་སོགས་ལའང་སྦྱར་རུང་
བས་སྔགས་བཟླས་ཏེ་སྡིག་པ་སྦྱང་བའམ་འདི་ལ་བསྡུར་རུང་བས་ན་ཀཀྱི་དུར་ག་
སོགས་ཀྱང་བཟླས་ནས་གདབ་པར་བྱའོ། །
གཉིས་པ་ལ་སྡིག་སྦྱོང་ལྷག་མ་བདུན་ལས། ཕྱིར་ཟློག་ནི་སྦྱོར་བ་དང་
།
-279-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
དབང་བསྐུར་ནི་དངོས་གཞི་དང་། མཆོད་རྟེན་དུ་བཞག་པ། ཁྱིམ་དང་འཆད་པར་
བཞག་པ། རོ་བསྲེགས་པ། རུས་པ་རི་རྩེའམ་ཆུ་བོར་དོར་བ། ཚ་ཚ་གདབ་པས་
སྡིག་པ་སྦྱང་བ་སྟེ་ལྔ་ནི་མཇུག་ཆོག་ཏུ་གཏོགས་སོ། །དེས་ན་དང་པོ་ཕྱིར་ཟློག་གི་
སྡིག་པ་སྦྱང་བ་ལ་རྟེན་སྦྱངས་བཀྲུ་གསོལ་ལ། དང་པོ་རྟེན་བསྐྱེད་པ་ནི། ས་ཆོག་
རྒྱས་སྡུས་དང་སྟ་གོན་གཞན་རྣམས་ཚར་ནས། སློབ་མ་སྟ་གོན་གྱི་ཚེ། རོའམ་མིང་
བྱང་སོགས་ཀྱི་རྟེན་བསངས་སྦྱང་སྟོང་པའི་ངང་ལས་ཡི་གེ་ཎིའམ་མིང་ཡིག་དང་
པོ་ཡོངས་སུ་གྱུར་པ་ལས། ཚེ་འདས་ཆེ་གེ་མོའི་གསོན་དུས་ཀྱི་མདོག་དབྱིབས་
ལུས་སེམས་རྒྱན་གོས་ཇི་བཞིན་དུ་གནས་པར་གྱུར་རང་ཉིད་གཙོ་བོར་གསལ་
བའི་ཐུགས་ཀའི་ཧཱུཾ་ངམ་ཛལས་ལྕགས་ཀྱུ་ཛས་མཚན་པ་ལས་་འོད་ཟེར་ལྕགས་
ཀྱུ་ལྟ་བུ་འཕྲོས་པས་ཚེ་འདས་ཀྱི་རྣམ་ཤེས་བཀུག་པར་བསམ་ཞིང་རྡོ་རྗེ་བསྡམས་
པ་ནང་དུ་བཅིངས་ནས་མཛུབ་མོ་གཉིས་བརྐྱང་བ་ཅུང་ཟད་བསྐུམ་ནས་ལྕགས་ཀྱུ་
ལྟར་བྱས་པ་གསང་བའི་ལྕགས་ཀྱུའི་ཕྱག་རྒྱ་ལས་མཐེབ་ཆུང་གཉིས་ཁབ་ལྟར་
བརྐྱང་བ་རྟེན་གྱི་མགོར་བཞག །ཨོཾ་བཛྲ་སཏྭ་ཧཱུྃ་ཛ༔ རྗེ་བཙུན་རྩ་བ་དང་བརྒྱུད་
པར་བཅས་པའི་དཔལ་ལྡན་བླ་མ་དམ་པ་རྣམས་ཀྱི་བདེན་པ་དང་། སངས་རྒྱས་
དང་ཆོས་དང་དགེ་འདུན་གྱི་དང་། རྒྱུད་སྡེ་བཞི་དང་འབྲེལ་བའི་ཡི་དམ་དཀྱིལ་
འཁོར་གྱི་ལྷ་ཚོགས་ཁྱད་པར་ཆོ་ག་གང་བྱེད་ཀྱི་ལྷ་ཚོགས་རྣམས་ཀྱི། མཐུ་ལྡན་
དམ་པ་ཆོས་སྐྱོང་བསྲུངས་མ་རྡོ་རྗེ་ཡེ་ཤེས་ཀྱི་སྤྱན་དང་ལྡན་པ་རྣམས་ཀྱི་ཁྱད་པར་
དུ་ཡང་ཤི་བའི་རྣམ་པར་ཤེས་པ་འགུགས་པའི་སྙིང་པོ་དང་ཕྱག་རྒྱ་འདིའི་བདེན་
པས༑ འཇིག་རྟེན་འདི་ནས་ཕ་རོལ་དུ་སོང་ཞིང་ཚེ་ལས་འདས་པ་ཆེ་གེ་མོ་ཞེས་བྱ་
བའི་རྣམ་པར་ཤེས་པ་སྲིད་པ་བར་དོ་ཁམས་གསུམ་རིགས་དྲུག་སྐྱེ་གནས་བཞིས་
-280-



གཤིན་པོ་རྗེས་འཛིན་སྒྲིབ་པ་ཀུན་སྦྱོང་།
བསྡུས་པའི་འཁོར་བ་དང་མྱ་ངན་ལས་འདས་པའི་ཆ་གང་ནས་ཀྱང་སྐད་ཅིག་
ཡུད་ཙམ་ཐང་ཅིག་ལ་འདིར་མཆིས་ཏེ། ཨ་ཐུང་གི་གཟུགས་སམ་མར་མེ་ལྟར་
གསལ་བའི་རྣམ་པས་སྤྱི་བོ་ནས་ཞུགས་ཏེ་སྙིང་ཁར་ཐིམ་པར་གྱུར། ཨོཾ་བཛྲ་ཨ་ཀུ་
ཤ་ཛའམ་བྷེ་ར་ཝ་ཨ་ཀམ་ཡ་ཛ༔ དེ་ནས་རྡོ་རྗེ་ཁུར་ཚུར་གཉིས་ཀྱི་ནང་དུ་འཛུབ་
མོ་གཉིས་ལྕགས་སྒྲོགས་ལྟར་བཅིང་ནས་ལེགས་པར་གྱེན་དུ་འཕང་བ་ལྷུང་བ་
སློང་བའི་ཕྱག་རྒྱ་དང༌། ཨོཾ་སརྦ་ཨ་པཱ་ཡ་ཨ་ཀཆ་ན་བུ་ཤཱ་དྷ་ན་བཛྲ་ས་མ་ཡ་ཧཱུྃ་
ཕཊ༑ སླར་ཡང་རང་གི་་ཐུགས་ཀའི་འོད་ཟེར་གྱིས་ངན་སོང་གསུམ་པོ་ཐམས་
ཅད་བཀུག་ནས་་དཀྱིལ་འཁོར་གྱི་ཕྱི་རོལ་དུ་གནས་པ་རྣམས་ཀྱང་སྙིང་རྗེའི་འོད་
ཟེར་གྱིས་བཀུག་སྟེ་དེའི་སྙིང་ཁར་ཐིམ་པའི་རྐྱེན་གྱིས་རྟེན་སྟོང་པར་གྱུར། སྟོང་
པའི་ངང་ལས་ཕོ་རྣམ་སྣང་དང་མོ་སྤྱན་མར་ཆོ་ག་གསུམ་མམ་སྐད་ཅིག་གིས་
བསྐྱེད༑ ཡེ་ཤེས་པ་བཅུག་དབང་བསྐུར་རྒྱས་གདབ་བསྡུས་པ་བྱ། རྡོ་རྗེ་གསུམ་
མམ་རིགས་དྲུག་དང་ཡན་ལག་དྲུག་དགོད་དོ། །
སྦྱང་བ་ལ་བགེགས་དང་སྡིག་པ་དང་། དྲི་མ་སྦྱང་བའོ། །དང་པོ་ནི། ཞི་
བ་དང་། ཞི་དྲག་ཕྱེད་མ་དང་དྲག་པོའི་སྦྱང་བར་གྲགས་པའི་བཤམ་བསྔོ་ལྟར་
རམ༑ ཡང་ན་བགེགས་ གཏོར་ གཅིག་ ཀྱང་ རུང་ སྟེ། སྤྱི་་འགྲོ་ ལྟར་ བྱིན་ གྱིས་
བརླབས་ནས། རང་ཉིད་རྡོ་རྗེ་ཤུགས་སམ་སོ་སོའི་གཙོ་བོའི་ཧཱུྃ་མཛད་དུ་གསལ་
བས་ཧཱུྃ་མཛད་ཀྱི་ཕྱག་རྒྱ་བཅས་ལ། བདེན་སྟོབས་སྔ་མ་བཞིན་ལས། ཤི་བའི་
རྣམ་ཤེས་འགུགས་པའི་ཞེས་སོགས་བཞག་ནས། བདེན་པ་ཆེན་པོས་བྱིན་གྱིས་
བརླབས་ཀྱིས་་དེང་འདིར་ཚེ་ལས་འདས་པ་འདི་ཞེས་བྱ་བ་གསོན་གྱི་དུས་ཚེ་
གནས་པ་ལ་བར་དུ་གཅོད་པ། ཤི་ནས་མཐོ་རིས་ཀྱི་ལུས་རྟེན་ཁྱད་པར་ཅན་
-281-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
འཛིན་པ་ལ་བར་དུ་གཅོད་པ། བདེ་འགྲོའི་ལོངས་སྤྱོད་མྱོང་བ་དང་མཐོ་རིས་དང་
ཐར་པ་དང་ཐམས་ཅད་མཁྱེན་པའི་ལམ་བསྒྲུབ་པ་ལ་བར་་དུ་གཅོད་པ། ཚེ་ལས་
འདས་པའི་ལུས་ཀྱི་ཆ་བྱད་བཟུང་ནས་འབྲེལ་བ་ཤུལ་ན་གནས་པ་རྣམས་ལ་
གནོད་ཅིང་འཚེ་བར་སེམས་པའི་བགེགས་དང་ལོག་འདྲེན་ཐམས་ཅད་དང་།
ཁྱད་པར་དུ་ཡང་དྲི་ཟ་འཆི་ཁ་མའི་་ཡིད་ལ་ཉེ་བར་འཇུག་པ་ཞེས་བྱ་བ་དང་། དྲི་
ཟ་ཁྱབ་ཅེས་བྱ་བ་དང་དྲི་ཟ་ཙ་ན་ཞེས་བྱ་བ་དང་། གནོད་སྦྱིན་དྲག་འདོད་ཞེས་བྱ་
བའི་ རིགས་ ་དང་། གནོད་ སྦྱིན་ཝ་ ར་ཧི་ཏ་ཀུན་ཏུ་རྟོགས་འདོད་ཅེས་བྱ་བའི་
རིགས་སུ་གཏོགས་པའི་གདོན་བགེགས་འབྱུང་པོ་ཅི་མཆིས་པ་ཐམས་ཅད་སྐད་
ཅིག་ཡུད་ཙམ་ཅིག་ལ་གཏོར་མ་འདིའི་མགྲོན་དུ་མཆིས་པར་གྱུར་ཅིག་ཊཀྐི་ཧཱུཾ་
ཛབཛྲ་བྷི་ར་ཝ་ཡ་ཨ་ཀར་ཡ་ཛསརྦ་བིགྷཱན་ན་མཿསརྦ་ཏ་ཐཱ་ག་ཏ་བྷོབི་ཤྭ་མུ་ཁེ་
བྷསརྦ་ཐ་ཁཾ་ཨུད་ག་ཏེ་སྤ་ར་ཎ་ཨི་མཾ་ག་ག་ན་ཁཾ་གྲིདྡྷ་ན་བ་ལི་དཱ་ཡ་སྭཱ་ཧཱ།
གསུམ་ཨ་ཀཱ་རོས་བསྔོས་ནས་ཚིམ་པར་བསམས་ལ། སླར་ཡང་སྤྲོ་ན་ཁྲོ་བོ་སྤྱན་
འདྲེན་མཆོད་བསྟོད་་དང་བཅས་ཏེ་བདེན་སྟོབས་སྔ་མ་བརྗོད་ནས་ཅི་མཆིས་པ་
ཐམས་ཅད་མཆོད་སྦྱིན་གྱི་གཏོར་མ་རྒྱ་ཆེན་པོ་འདི་ཉིད་ཀྱིས་ཚིམ་པར་གྱིས་ལ་
དེང་ཕྱིན་ཆད་གནོད་པ་དང་གདུག་པའི་བསམ་པ་ཐམས་ཅད་ཞི། ཕན་པ་་དང་ཞི་
བ་བྱང་ཆུབ་ཀྱི་སེམས་རིན་པོ་ཆེས་རྒྱུད་གང་། སྔོན་པོ་རྡོ་རྗེ་འཛིན་པ་དང་བཅས་
པའི་སྤྱན་སྔར་ཇི་ལྟར་ཁས་བླངས་པའི་དམ་ཚིག་དང་སྡོམ་པ་རྣམས་དྲན་པར་
གྱིས་ལ་འདིར་མ་འདུག་པར་རྒྱ་མཚོ་ཆེན་པོའི་མཐའ་ལ་སོགས་པར་སོང་ཞིག་
གལ་ཏེ་མི་འགྲོ་ན། དེ་བཞིན་གཤེགས་པ་ཐམས་ཅད་ཀྱི་ཐུགས་གཉིས་སུ་མེད་
པའི་ཡེ་ཤེས་ཀྱི་རྡོ་རྗེ་ཆེན་པོ་མེ་རབ་ཏུ་འབར་བ་རྣམས་ཀྱིས་མགོ་བོ་ཚལ་པ་
-282-



གཤིན་པོ་རྗེས་འཛིན་སྒྲིབ་པ་ཀུན་སྦྱོང་།
བརྒྱར་འགས་ཤིང་ལུས་དུམ་དུ་སྟོང་དུ་འགེམས་པར་འགྱུར་རོ། །ཨོཾ་ཨཱཿཧཱུཾ་ཧོ་ཧཱུཾ་
ཀཿསོགས་བགེགས་བསྲེག་པའི་སྔགས་དང་དྲག་སྔགས་མང་དུ་བརྗོད། ཡུངས་
དཀར་གྱིས་བྲབ། རོལ་མོ་དྲག་ཏུ་བྱ། རང་གི་ལུས་ཀྱི་རྡོ་རྗེ་ལས་སྤྲོས་པའི་མེ་འོད་
ཀྱིས་བསྲེག་ཤིང་བསྐྲད་པར་བསམ་ཏེ། དེ་ཡང་བགེགས་ཀྱི་རྣམ་སྨིན་གྱི་ཕུང་པོ་
ལ་སོགས་པ་དྲི་མའི་ཆོས་རྣམས་བསྲེགས་ཤིང་སྦྱངས་ནས་རང་བཞིན་ལྷན་སྐྱེས་
ཀྱི་ལུས་སེམས་འོད་གསལ་གྱི་དབྱིངས་སུ་སངས་རྒྱས་པར་མོས་པའི་སྒོ་ནས་རང་
གི་སྙིང་རྗེ་ཆེན་པོ་ཁྲོ་བོའི་སྐུ་གསུང་ཐུགས་སུ་ཤར་བར་མོས་པས་བགེགས་སྐྲད་
ན་ཇི་ཙམ་དྲག་ལས་མང་གྱིན་བགེགས་ཀྱི་གདུག་སེམས་ཞི་བར་འགྱུར་གྱི་གཞན་
དུ་ན་རང་རྒྱུད་ཀྱི་ཞེ་སྡང་ཇེ་ཆེར་འགྱུར་རོ། །
གཉིས་པ་ནི། དེ་ནས་མེ་ཆུ་ཏིལ་གསུམ་བཤམ། རྟེན་གྱི་རྐང་པའི་འོག་དུ་
ཡམ་ལས་རླུང་གི་དཀྱིལ་འཁོར། ལྟེ་བར་གཏུམ་མོ་ཡེ་ཤེས་ཀྱི་མེ་འབར་བ། སྙིང་
ཁར་སྡིག་པའི་ས་བོན་སམ་ཡིག་ནག་པོ། དེ་ལ་སྒོ་གསུམ་སྡིག་སྒྲིབ་ཐམས་ཅད་
འདུས་པར་གྱུར། རང་གི་སྙིང་ཁའི་འོད་ཟེར་གྱིས་རླུང་གཡོས་མེ་སྦར་སྙིང་ཁའི་པཾ་
ཡིག་དེ་ནས་སྣ་སྒོར་སྡིག་པ་རྭ་ཅན་ནམ་ཤ་ཟའི་རྣམ་པར་འཐོན་པ་ཏིལ་གྱི་ཕུང་
པོ་ལ་ཐིམ་པར་གྱུར། མེ་བསངས་སྦྱངས། སྟོང་པའི་ངང་ལས་ཁཾ་ལས་བྱུང་བའི་ཡེ་
ཤེས་ཀྱི་ཐབ་མཚན་ཉིད་ཐམས་ཅད་རྫོགས་པར་གྱུར་པའི་གནས་གསུམ་དུ་འབྲུ་
གསུམ་ དགོད། ཡེ་ཤེས་ པ་ ཞུག དབང་ བསྐུར་ རྒྱས་ གདབ། མཆོད་བསྟོད། ཨོ་
བཛྲ་ཌྷ་ཀ་ཁ་ཁཱ་ཧི་ཁཱ་ཧི་སརྦ་པཱ་པཾ་ད་ཧ་ན་བྷསྨིན་ཀུ་རུ་སྭཱ་ཧཱ། ཞེས་པ་བརྒྱ་རྩའམ་
ཉེར་གཅིག་ སོགས་གང་འགྲུབ་བརྗོད་ཅིང་ཏིལ་བསྲེག །ཐལ་བ་ཆུར་འདོར།
མཐར་ཁྲོ་བོ་མི་དམིགས་པའམ་རང་གི་སྙིང་ཁར་བསྡུ། འདི་ནི་རྫས་གཅིག་པའི་
-283-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
སྦྱིན་བསྲེག་སྟེ་ཤིན་དུ་ཟབ་བོ། །
གསུམ་པ་ནི། བྱེ་མའམ་ཡུངས་ཀར་རམ་ཆུ་ལའང་རུང་ཏེ། དུར་ག་ཏི་དང་
ཀཀྐི་དང་། རྣམ་རྒྱལ་དང་། དྲི་མེད་རྒྱས་པའམ། ཨོཾ་ན་མ་སྟེ་པ་དྷཱི་ཀཱ་ནཱམ། སརྦ་
ཏ་ཐཱ་ག་ཏ་ཧྲི་ད་ཡ་གཉྷེ། ཛཱ་ལ་ཛཱ་ལ་དྷརྨཱ་དྷ་ཏུ་གནྡྷེ། སཧཱ་ར་ཨཱ་ཡུ། སཾ་ཤོ་དྷ་ཡ་
སརྦ་པཱ་པཾ་སརྦ་ཏ་ཐ་ག་ཏ་ས་མན་ཨུཊྛི་ཥ་བི་མ་ལེ་བུ་ཤུད་དྷེ། ཧཱུྃ་ཧཱུྃ་ཧཱུྃ་ཧཱུྃ༔ ཨོཾ་བཻ་
སཾ་ ཛ སྭ་ཧཱ། ཞེས་པ་དག་། པདྨོ་ཨུཏྟཱི་ཥ་རྣམས་ཅི་འགྲུབ་བཟླ། ཁྱད་པར་སྦྱོང་
རྒྱུད་ལས་འབྱུང་བ། ཨོཾ་སརྦ་པཱ་པཾ་ད་ཧ་ན་བཛྲ་ཧཱུཾ་ཕཊ། ཨོཾ་སརྦ་པཱ་པཾ་བི་ཤོ་དྷ་ན་
བཛྲ་ཧཱུྃ་ཕཊ། དེ་བཞིན་དུ་མགོར་ཨོ་དང་མཐར་ཧཱུྃ་ཕཊ་སྦྱར་ནས། སརྦ་ཀརྨ་ཝ་ར་
ཎ་ནི་བྷ་སྨིན་་ཀུ་རུ། བྷཾ་བི་ན་ཤཱ་ཡཱ་ཝ་ར་ཎ་ནི་བཛྲ། དྲི་བི་ཤོ་དྷ་ཡཱ་ཝ་ར་ཎ་ནི། ཛཱ་
ལ་ཛཱ་ལ་དྷ་ཀ་དྷ་ཀ་ཧ་ན་ཧ་ནཱ་ཝ་ར་ཎ་ནི། སྲོ་ས་ར་ས་པྲ་ས་རཱ་ཝ་ར་ཎ་ནི། ཧཱུཾ་ཧ་
ར་ཧ་ར་སརྦ་ར་ཎ་ནི། ཧཱུྃ་ཕཊ་སརྦ་ཝ་ར་ཎ་ནི་བུ་སྤོ་ཊ་་ཡ། བྷི་ཏ་བྲི་ཏ་དང་། ཊཌྷ་
ཊ་ཌྷ་དང༌། ཙྪིནྡ་ཙྪིནྡ། རྣམས་ལ་་སརྦ་ཝ་ར་ཎ་ནི་སྦྱར། ད་ཧ་ད་ཧ་སརྦ་ན་རང་ག་
ཏི་ཧེ་ཏུ། པ་ཙ་པ་ཙ་སརྦ་པྲ་ག་ཏ་ཏེ་ཧེ་ཏུ། མ་ཐ་མ་ཐ་སརྦ་ཏི་ཏྱཾ་ཀ་ག་ཏི་ཧི་ཏུ།
རྣམས་བརྗོད་ཅིང་ཡུངས་དཀར་སོགས་ཀྱིས་རྟེན་ནམ་མིང་བྱང་ལ་བྲབ་པར་
བྱའོ༑ ༑བཀྲུ་བ་ལ། ཁྲུས་ཆུ་སྒྲུབ་པ་ནི། བུམ་སྐྱེད་ཀྱིས་བསྒྲུབས་པའི་ཆུ་རྣམས་
ལས་བུམ་དུ་བསྡུ། རྟེན་གསུམ་གང་གཞུགས་ལ་སྐུ་ཁྲུས་ལེགས་པར་གསོལ་བའི་
ཁྲུས་ཆུ་ཡང་དེ་བླུགས་སོ། །གཙུག་དགུ་ནས་བཤད་པའི་རིགས་ལྔ་ཕྱག་རྡོར་དང་
བཅས་པའི་ཁྲུས་ཀྱི། རྣམ་སྣང་དང་ཕྱག་རྡོར་ལ་ཆུ་གཙང་། མི་སྐྱོད་པ་ལ་བ་བྱུང་
ལྔ༑ རིན་འབྱུང་ལ་དྲི་བཟང་། དོན་གྲུབ་ལ་འོ་མ། འོད་དཔག་མེད་ལ་བདུད་རྩི་
བསྲེས་པའི་བུམ་པ་སོ་སོའི་གང་འགྲུབ་བཤམས་ལ། རིམ་པ་བཞིན་ཨོཾ་ན་མོ་བྷ་
-284-



གཤིན་པོ་རྗེས་འཛིན་སྒྲིབ་པ་ཀུན་སྦྱོང༌།
ག་ཝ་ཏེ་སརྦ་དུར་ག་ཏི་པ་རི་ཤོ་དྷ་ནི་རཱ་ཛཱ་ཡ། ཏ་ཐཱ་ག་ཏཱ་ཡ། ཨརྱ་ཏེ། ས་མྱཀཾ་
བུད་དྷ་ཡ། ཏད་ཡ་ཐཱ། ཨོཾ་ཤོ་དྷ་ནི་ཤོ་དྷ་ནི། སརྦ་པཱ་པཾ། ཤུད་དྷེ་བུ་ཤུད་དྷེ། སརྦ་
ཀརྨ་ཨཱ་བ་ར་ཎ་བི་ཤོ་དྷ་ནི་སྭཱ་ཧཱ། ཞེས་དང་། ན་མོ་རཏྣ་ཏྲ་ཡཱ་ཡ། ཨོཾ་ཀཾ་ཀ་ནི། ཏྲེ་
ཊ་ནི་། ཏྲོ་ཊ་ནི། ཏྲ་ས་ནི། ཏྲ་ཏི་ཧ་ན། ཏྲ་ཏི་ཧ་ན། སརྦ་ཀརྨ་པ་རཾ་པ་ར་ཎི་མེ་སརྦ་
ས་ཏྭ་ནམ་ཙ་སྭཱཧཱ། ཞེས་དང་། ཨོ་ར？ མ་ཧཱ་རཏེ་སཾ་བྷ་ཝེ། རཏྣ་མཱ་ལ་བི་ཤུད་དྷེ།
ཤོ་དྷ་ཡ་སརྦ་ཧྲ་པཾ་ཧཱུྃ་ཏྲཊ། ཅེས་དང་། ཨོཾ་ཨ་མོ་གྷ་ཨ་པྲ་ཏི་ཧ་ཏ། སརྦ་ཨཱ་ཝ་ར་ཎ་
བི་ནཱ་ཤ་ནི། ཧ་ར་ཧ་ར་ཧཱུྃ་ཕཊ། ཅེས་དང་། ཨོཾ་ཨ་མི་ཏ། ཨོཾ་ཨ་མི་ཏ། ཨ་མི་ཏོད་
བྷ་ཝེ། ཨ་མི་ཏ་སཾ་བྷ་ཝེ། ཨ་མི་ཏ་བི་ཀྲནྟེ། ཨ་མི་ཏ་བི་ཀྲན་ག་མི་ནི། སརྦ་ཀརྨ་
གླེ་ཤ་ཀྵ་ཡཾ་ཀ་རི་སྭཱ་ཧཱ། ཞེས་་དང་། ཨོཾ་པུཎྱེ་པུ་རྩེ་མ་ཧཱ་པུ་ཎྱ་ཨ་པ་ར་མི་ཏཱ་ཡུ་པུ་སྐྱེ་
ཛྷ་ན་སཾ་བྷཱ་ར་ཨུ་པ་ཛ་ཡ་ཀ་རི་ཎི་སྭཱ་ཧྭ་རྣམས་མང་དུ་བཟླས་པ་སྔོན་ནས་བུམ་པ་
སྟེ་ གོན་ ལ་ སོགས་ པའི་ སྐབས་ སུ་ བསྒྲུབས་ ཡོད་ ན་ བཟང་། མེད་ ནའང་
སྐབས་འདིར་བཟླས་ཏེ་སྒྲུབས་བོ། །གྲུབ་ནས་ཕྱིན་དྲུག་གིས་བཀྲུ་བ་ནི། ཇོ་བོས་
མཛད་པའི་མི་འཁྲུགས་པ་ལས་འབྱུང་བ། འདི་ནི་སྦྱིན་པའི་རང་བཞིན་ཆུ། སེར་
སྣའི་དྲི་མ་སྦྱོང་མཛད་ཅིང་། །སྦྱིན་པ་དྲི་་ཡིས་ལེགས་བགོས་ཆུ། ཁྲུས་ལེགས་
མཛད་ཀྱིས་ཁྲུས་བགྱིའོ། །དུར་ག་དང་། གཙོ་བོའི་སྔགས་བཟླ་ཞིང་རོལ་མོ་དང་
བཅས་པས་མེ་ལོང་ལ་རྟེན་གྱི་གཟུགས་བརྙན་འཆར་དུ་བཅུག་ནས་བཀྲུ་ལ།
འཇིག་རྟེན་འདི་ནས་ཕ་རོལ་དུ་དུས་ལས་འདས་པ་འདི་ཞེས་བྱ་བའི་ཚེ་འཁོར་
བ་ཐོག་མ་མེད་པ་ནས་བསགས་པའི་སྡིག་སྒྲིབ་ལས་ངན་ཐམས་ཅད་ཁྱད་པར་དུ་
ཡང་ཉོན་མོངས་པ་སེར་སྣའི་དྲི་མ་ཐམས་ཅད་བྱང་ཞིང་དག་ནས། སྦྱིན་པའི་ཕ་
རོལ་ཏུ་ཕྱིན་པ་ཡོངས་སུ་རྫོགས་ཏེ་མྱུར་དུ་མངོན་པར་རྫོགས་པར་འཚང་རྒྱ་བར་
-285-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
གྱུར་ཅིག །དེ་བཞིན་ཕར་ཕྱིན་གཞན་ལའང་འདོན་པ་སྤོ་ཞིང་། ཚུལ་འཆལ་དང་།
ཁོང་ཁྲོ་དང་
། ལེ་ལོ་དང་། རྣམ་གཡེངས་དང་། ཤེས་ འཆལ་སྦྱོར་རོ། །དེ་ནས་
རིགས་ལྔས་བཀྲུ་བ་ནི། རྣམ་སྣང་གི་བུམ་པ་བཟུང་ནས། རྣམ་པར་སྣང་མཛད་ཡེ་
ཤེས་དམ་པ་མཚོ་ཆེན་ལྡན། །ཟླ་བ་ཉ་འདྲའི་སྐུ་མངའ་སྲིད་པ་མཐར་བྱེད་པ།།
དགོངས་པ་མཐའ་དག་རྫོགས་པའི་བཀྲ་ཤིས་དེས། །བཀྲ་ཤིས་དེས་ཀྱང་དེང་
འདིར་ཞི་བྱེད་ལེགས་གྱུར་ཅིག །དུརྒ་བརྗོད་ཅིང་རོལ་མོ་དང་མེ་ཏོག་གི་ཆར་
བྱས་ལ། ཁྱད་པར་དུ་ཉོན་མོངས་པ་གཏི་མུག་གི་དྲི་མ་བྱང་། གཟུགས་ཀྱི་ཕུང་པོ་
གནས་གྱུར། མེ་ལོང་ལྟ་བུའི་ཡེ་ཤེས་སམ། །གཙུག་དགུ་སོགས་ལྟར་ན། ཆོས་
དབྱིངས་ཡེ་ཤེས་མངོན་དུ་བྱས་ནས་རྣམ་པར་སྣང་མཛད་ཀྱི་སྐུར་མངོན་པར་
རྫོགས་པར་འཚང་རྒྱ་བར་གྱུར་ཅིག །དེ་བཞིན་དུ་སྦྱར་ལ་མི་བསྐྱོད་པ་ལ། མི་
འཁྲུགས་རྒྱལ་པོ་སྲིད་དང་གཏི་མུག་རྣམ་སྦྱོང་བ། །མགོན་པོ་ཡོན་ཏན་ཐམས་
ཅད་རྫོགས་པའི་བཀྲ་ཤིས་གང་ཡིན་དང་། །དགེ་བ་མཉམ་མེད་རྫོགས་པའི་བཀྲ་
ཤིས་ གང་ལགས་པ། །བཀྲ་ཤིས༴ ཀཉྩི། ཞེ་སྡང་རྣམ་ཤེས། ཆོས་ དབྱིངས། མི་
བསྐྱོད་པའི། རིན་འབྱུང་ལ། སངས་ རྒྱས་ ཡོན་ཏན་ ཀུན་ གྱི་ རྒྱན་གྱིས་བརྒྱན་
མཛད་ཅིང་། །ཡང་དག་སྦྱིན་མཛད་འགྲོ་བའི་དོན་ལ་མི་བསླུ་བ། །རིན་ཆེན་
འབྱུང་ལྡན་ཞེས་བྱའི་བཀྲ་ཤིས་གང་ལགས་པ། །༢ཀྲ་ཤིས། རམྨེ་སོགས་སེར་སྣ།
ཚོར་བ་མཉམ་ཉིད། རིན་འབྱུང་གིའོ། །དོན་གྲུབ་ལ་སེམས་ཅན་དོན་ལ་ཐུགས་ནི་
རབ་ཏུ་དགོངས་མཛད་ཅིང་། །འགྲོ་བ་མཐའ་དག་འཆིང་བས་བཅིངས་ལས་སྒྲོལ་
མཛད་ པ། །ཐུགས་ མཆོག་ དོན་ ཡོད་གྲུབ་པའི་བཀྲ་ཤིས་ སོགས། །ཨ་ མོ་ གྷ་
སོགས༑ ༑ཕྲག་དོག །འདུ་བྱེད། བྱ་གྲུབ། དོན་གྲུབ་ཀྱིའོ། །འོད་དཔག་མེད་ལ།།
-286-



གཤིན་པོ་རྗེས་འཛིན་སྒྲིབ་པ་ཀུན་སྦྱོང་།
བསམ་གཏན་ཏིང་འཛིན་དམ་པ་ཕ་རོལ་ཕྱིན་པའི་གནས། །ཡེ་ཤེས་པད་མའི་
སྙིང་ཞུགས་དཔག་མེད་ཚེ་ལྡན་པ། །ཚེ་གྲངས་མེད་པར་བྱིན་གྱིས་བརློབ་པའི་
བཀྲ་ཤིས་གང་། །བཀྲ་ཤིས་སོགས། ཨ་མྲྀ་ཏེ། འདོད་ཆགས། འདུ་ཤེས། སོར་
རྟོགས༑ འོད་དཔག་མེད་ ཀྱིའོ། །ཕྱག་རྡོ་ རམ་རྡོར་སེམས་ལ། བཀྲ་ཤིས་གང་
ཞིག་སེམས་ཅན་ཀུན་གྱི་སྙིང་ལ་གནས། ཀུན་གྱི་བདག་ཉིད་དམ་པའི་རིགས་
རྣམས་ཀྱི་ནི་རྗེ། །མ་ལུས་སེམས་ཅན་བསྐྱེད་བྱེད་བདེ་བ་ཆེན་པོ་སྟེ། བཀྲ་ཤིས།
པེུ། དུག་ལྔ་ཕུང་པོ་ལྔ། ཡེ་ཤེས་ལྔ། རིགས་ལྔའོ། །བཀྲུ་བའི་མཐར་དུག་དབྱུང་
ནི༑ སངས་རྒྱས་ཀུན་གྱི་གཟི་བརྗིད་དང་། རང་རྒྱལ་དཔའ་བོའི་ གཟི་བརྗིད་
དང་༑ ༑དགྲ་བཅོམ་རྣམས་ཀྱི་མཐུ་དག་དང་། །གསང་སྔགས་འཛིན་པ་ཐམས་
ཅད་་དང་
། །ཤ་རིའི་བུའི་ཤེས་རབ་དང་། །མོ་འགལ་བུ་ཡི་རྫུ་འཕྲུལ་དང་། །མ་
འགགས་པ་ཡི་མིག་དང་ནི། །འོད་བསྲུང་སྦྱངས་པའི་་ཡོན་ཏན་དང་། །ཀོ་དེ་ལྕེའི་
སྔར་ཐོབ་དང་། །ཀུན་དགའ་བོ་ཡི་ཐོས་པ་དང་། །ཚངས་པ་ལྷ་ཡི་བྱམས་པ་དང་།།
བརྒྱ་བྱིན་གྱི་ནི་དབང་རྣམས་དང་། །འཇིག་རྟེན་སྐྱོང་བའི་ཡུལ་རྣམས་དང༌།།
དབང་ཕྱུག་ཆེན་པོ་སྟོབས་དང་ནི། །སྡེ་དཔོན་རྣམས་ཀྱི་མཐུ་དག་དང་། །འཕྲོག་
མའི་གཟི་བརྗིད་རྫུ་འཕྲུལ་དང་
། །དེ་དག་རྣམས་ཀྱི་མཐུ་དང་གཟིས། །ཆེ་པོའི་
དུག་ནི་དུག་མེད་ཤོག །ལུས་རྣམས་འབྱེད་ལས། འདོད་ཆགས་ཞེ་སྡང་གཏི་མུག་
གསུམ༑ ༑འདི་དག་འཇིག་རྟེན་དུག་གསུམ་སྟེ། །བཅོམ་ལྡན་སངས་རྒྱས་དུག་མི་
མངའ་༑ ༑སངས་རྒྱས་གཟི་ཡིས་དུག་བཅོམ་མོ། །ཆོས་དང་དགེ་འདུན་ལ་སྦྱར། །
གཟུངས་གྲ་ལྔ་ལས། ས་ནི་དུག་གི་ཕ་ཡིན་ཏེ། ས་ནི་དུག་གི་མ་ཡང་ཡིན། །
བདེན་པའི་བདེན་ཚིག་འདི་རྗོད་པས། །དུག་གསུམ་ས་ཡི་ནང་དུ་སོང་། ཆུ་མེ་
-287-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
རླུང་ལ་སྦྱར། གང་བའི་ནང་དུ་དུག་སོང་ཤིག །དུར་ག་སྤེལ་ཚིག་དང་བཅས་པ་
རོལ་མོ་བྱའོ། །སངས་རྒྱས་རྣམས་ནི་བདུད་ལས་རྒྱལ། །ཆོས་ནི་ཆོས་ མ་ ཡིན་
ལས་རྒྱལ། །དགེ་འདུན་མུ་སྟེགས་རྣམས་ལས་རྒྱལ། །དབང་པོ་ལྷ་མིན་རྣམས་
ལས་ རྒྱལ། །ལྷ་མིན་ཟླ་བ་རྣམས་ ལས་ རྒྱལ། །ནམ་མཁའ་ལྡིང་ནི་རྒྱལ་མཚོ་
ལས༑ ༑ཆུ་ནི་མེ་ལས་རྒྱལ་གྱུར་ཏེ། །མེ་ནི་ཤིང་ལས་རྣམ་པར་རྒྱལ། །རླུང་ནི་
སྤྲིན་ལས་རྒྱལ་བར་གྱུར། །རྡོ་རྗེ་ཡིས་ནི་རི་ཆེན་ཕུག །ས་ནི་བདེན་པར་གནས་པ་
སྟེ༑ ༑ལྷ་ཡང་བདེན་པར་གནས་པ་ཡིན། །སངས་རྒྱས་དང་ནི་ཆོས་ཀྱང་བདེན།།
བདེན་པས་རྒྱལ་་འགྱུར་རྫུན་མ་ལགས། བདེན་པ་དང་བདེན་པའི་ཚིག་དེ་དག་
གིས་་འདི་ཞེས་བྱ་བ་ཉོན་མོངས་པ་དུག་གསུམ་དང་དེས་བསྐྱེད་པའི་བརྟན་
གཡོའི་དུག་དང་དུག་ལས་བྱུང་བའི་སྡུག་བསྔལ་ཐམས་ཅད་ལས་རྣམ་པར་རྒྱལ་
ནས་བཀྲ་ཤིས་པར་གྱུར་ཅིག །དེ་ནས་ཤིས་རྗོད་བྱ་བར་བཤད་པས། སྟོང་ཆེན་
རབ་འཇོམས་ནས་འབྱུང་བ། འཇིག་རྟེན་་འདིའམ་ཡང་ན་འདས་པ་ཡི་ཞེས་
སོགས༑ ཡངས་པའི་གྲོང་ཁྱེར་དུ་་འཇུག་པའི་མདོ་ལས། གང་ལ་སེར་སྣ་རྣམ་
ཆགས་པ། །རྣམ་བཅོམ་དྲི་མ་མེད་མཛད་པ། ཐུགས་ཞི་གནོད་པ་མི་མངའ་དེས།
ཁྱེད་ལ་བདེ་ལེགས་མཛད་པར་འགྱུར། །འདྲེན་པ་གང་ཞིག་འགྲོ་བ་རྣམས། །
ཐར་པའི་ལམ་དུ་འཛུད་མཛད་ཅིང་། ཆོས་རྣམས་ཐམས་ཅད་སྟོན་པ་དེས། ཁྱེད།།
སྟོན་པ་འགྲོ་བ་རྣམས་ཀྱི་རྟེན། །སེམས་ཅན་ཀུན་གྱི་དོན་གྱི་ཕྱིར། །གང་གི་བདེ་
ལ་མངའ་མཛད་དེས། ཁྱེད༴ །སྐྱོབ་པ་གང་གི་བྱམས་པ་ཡི། །ཐུགས་ཀྱིས་འགྲོ་བ་
འདི་དག་ ་ཀུན། །བུ་གཅིག་བཞིན་དུ་རྟག་སྐྱངས་དེས། ཁྱེད= །གང་གི་འཁོར་
བར་འགྲོ་བ་ཡི། །སེམས་ཅན་ཀུན་གྱི་རྟེན་གྱུར་ཅིང་། །གླིང་དང་དཔུང་གཉེན་
-288-



གཤིན་པོ་རྗེས་འཛིན་སྒྲིབ་པ་ཀུན་སྦྱོང་།
གྱུར་པ་དེས། ཁྱེད༴ །གང་གི་ཆོས་ཀུན་མངོན་སུམ་གྱུར། །གཙང་ཞིང་བཀྲུ་བ་མི་
མངའ་བ། །གསུམ་གཙང་གཙང་མར་གྱུར་པ་དེས། ཁྱེད༴ །གང་གི་སྐྱེས་པས་ས་
རྣམས་ནི། །ནགས་ཚལ་བཅས་པ་རབ་གཡོས་ཤིང་། །སེམས་ཅན་ཐམས་ཅད་
རང་དགའ་དེས། ཁྱེད།དཔའ་བོ་ཆེན་པོ་གང་སྐྱེས་པས། ཕུན་སུམ་ཚོགས་དོན་
འབྱོར་གྱུར་ཅིག །དོན་གྲུབ་ཚོགས་ཀྱང་གྲུབ་པར་དེས། ཁྱོད༴ །བྱང་ཆུབ་སྙིང་
པོར་གཤེགས་པ་ན། །ས་དག་རྣམ་དྲུག་གཡོས་གྱུར་ཅིང་། །བདུད་ཡིད་མི་བདེར་
གྱུར་པ་དེས། ཁྱེད༴ །ཆོས་ཀྱི་འཁོར་ལོ་བསྐོར་བ་ན། །འཕགས་པའི་བདེན་པ་
རྣམས་གསུངས་ཤིང་། །སྐྱོབ་པའི་སྙན་པ་གང་བྱུང་དེས། ཁྱེད༴ །ཡིད་འཕྲོག་གང་
གི་མུ་སྟེགས་བྱེད། །ཐམས་ཅད་ཆོས་ཀྱི་ཕམ་མཛད་ཅིང་། ཚོགས་ཀུན་དབང་དུ་
མཛད་པ་ ་དེས། ཁྱེད་ལ་བདེ་ལེགས་མཛད་པར་འགྱུར། །སངས་རྒྱས་ ཁྱེད་ལ་
བདེ་ལེགས་མཛད། །སོགས་དང་། སངས་རྒྱས་བསོད་ནམས་མཐུ་དག་དང༌། །
ལྷ་རྣམས་ཀུན་གྱི་བསམས་པ་དེས། ཁྱོད་ཀྱི་འདོད་དོན་གང་ཡིན་པའི། །དོན་དེ་
དི་ རིང་འགྲུབ་གྱུར་ཅིག །རྐང་གཉིས་ཁྱེད་ཅག་བདེ་ལེགས་ཤིག །རྐང་བཞི་
ཁྱེད་ཅག་ལམ་འགྲོ་བདེ་གྱུར་ཅིག །ཕྱིར་འོང་དག་ཀྱང་བདེ་བར་ཤོག །ཉིན་མོ་
བདེ་ལེགས། རྐང་པ་ཐ་མ་ལ། ཁྱེད་ཅག་སྡིག་པར་མ་གྱུར་ཅིག །སྟོན་མཆོད་དམ་
པ་སོགས། །ཚངས་དང་ལྷ་དབང་། འབྱུང་པོ་གང་་དག་སོགས་བརྗོད་པར་བྱའོ།།
གསོལ་བ་ནི། དེ་ནས་ཚེ་འདས་དང་ངན་སོང་པ་ཐམས་ཅད་ཀྱིས་མགྲིན་ཅན་དུ།།
བཅོམ་ལྡན་འདས་བདག་ཅག་སྡུག་བསྔལ་གྱིས་གཟིར་བ་འདི་ལས་སྐྱབས་དུ་
གསོལ༑ བདག་ཅག་རྣམས་སངས་རྒྱས་དང་ཆོས་དང་དགེ་འདུན་དང་ཁྱོད་ལའང་
སྐྱབས་སུ་མཆིའོ། །ཞེས་པ་དེ་ཉིད་བསྡུས་པའི་རྩ་རྒྱུད་ལས་འབྱུང་སྟེ། བསྡུས་པ་
-289-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
འདིས་འགྲུབ་ལ། སྤྲོ་ན། གཙོ་བོ་རྒྱལ་བ་འགྲོ་བའི་མགོན། སོགས་ཀྱི་སྔོན་དུ་བླ་
མ་ཡི་དམ་ལ་ཕྱག་འཚལ་དང་བཅས་པ་་དང་། ཤིན་ཏུ་རྒྱས་པ་ལ་སྤྲོ་ན། ཐུགས་
རྗེ་ཆེན་པོ་འཕགས་ པ་ ཕྱན་རས་ གཟིགས། དྲི་མེད་དུང་མདོག་ཀྱང་རུང་ངོ༌།།
གསོལ་གདབ་དེ་་དག་ཉེ་འབྲེལ་ཡོད་ན་དངོས་སུ་བརྗོད་དུ་གཞུག །མེད་ན་ཚེ་
འདས་ཀྱིས་བརྗོད་པར་བསམས་ལ་རང་གིས་བརྗོད། དེས་ན་བདག་གིས་ཞེས་པ་
རྣམས་ཐད་ཀར་བཞག་པས་ཆོག་གིས་ཚེ་འདས་ཅེས་སྦྱར་མི་དགོས། དེ་ནས་རྡོ་
རྗེ་སྡམས་པ་ལས་གུང་མོ་གཉིས་བཤིབ་སྟེ་བསྒྲེང་། མཐེ་བོང་གཉིས་དང་མཐེབ་
ཆུང་གཉིས་རྩེ་མོ་སྦྱར་ནས་ཕན་ཚུན་ཡང་ཡང་འདྲལ་བའི་ཕྱག་རྒྱ་དང་། ཨོཾ་བཛྲ་
པཱ་ཎི་བི་སྤོ་ཊ་ཡ། སརྦ་ཨ་པཱ་ཡ་བན་ནི་བི་མོ་ཀ་ཡ། སརྦ་ཨ་པ་ཡ་ག་ཏི་བྷེ། སརྦ་
སཏཱ་ན་སརྦ་ཏ་ཐཱ་ག་ཏ་བཛྲ་ས་མ་ཡ་ཏྲ། ཅེས་བརྗོད། ངན་སོང་གསུམ་གྱི་སྡིག་པ་
ཐམས་ཅད་བཅོམ་ཞིང་དྲལ། དེ་རྣམས་ཀྱི་ཕྱག་རྒྱ་དེ་མཐོང་བས་སྡིག་པ་དག་སྟེ་
ཤི་འཕོས་ནས་རྣམ་སྣང་གི་ཞབས་དྲུང་དུ་སྐྱེས། རྟེན་རྣམས་བ་ཚ་ཅན་གྱི་ཆུ་བོར་
དོར་བར་གྱུར་ཏོ་ཞེས་བརྗོད་ཅིང་བསམ་མོ། །
གཉིས་པ་དབང་བསྐུར་ནི། དེ་ རྗེས་སློབ་མ་སྟ་གོན་གཞན་རྣམས་
གསོན་པོ་དང་འདྲ་བར་བྱ། དེ་ནས་དཀྱིལ་འཁོར་བྲིས། བསྒྲུབ་མཆོད་བདག་
འཇུག་རྣམས་ཀྱང་དཀྱིལ་ཆོག་བཞིན་བྱས་ལ། དངོས་གཞིའི་སྔོན་དུ་ཡང་རྟེན་
བསྐྱེད་ནས་སྡིག་པ་དྲལ་བ་འདིའི་བར་བྱས་ཏེ། མཎྜལ་གསོལ་གདབ་ནས་བཟུང་
སྟེ་དབང་བདུན་ནམ། ཚང་མ་སོགས་ཇི་ལྟར་རིགས་པ་བསྐུར་བ་གྲུབ་ནས་ཚོགས་
འཁོར་བྱ་ཞིང་ཚེ་འདས་ལའང་ཚོགས་སྐལ་དྲངས། མཆོད་བསྟོད་བྱས་ལ། ལམ་
སྦྱངས་བ་ནི། ཚོགས་ལམ་སྨིག་སྒྱུ་ལྟ་བུ་སྟེ། གཉིས་པ་དུ་བ་ལྟ་བུའོ། །གསུམ་པ་
-290-



གཤིན་པོ་རྗེས་འཛིན་སྒྲིབ་པ་ཀུན་སྦྱོང་།
གློག་ཏུ་ཁྱོད་ཀྱིས་མཐོང་། །བཞི་པ་མར་མེ་ལྟ་བུ་་སྟེ། །ལྔ་པ་ཐམས་ཅད་སྟོང་པ་
ནི༑ ༑སངས་རྒྱས་པ་ནི་འདི་ཉིད་དེ། །སྲིད་པ་བར་དོ་འདི་ཉིད་དུ། ཁྱོད་ཀྱི་ལམ་
ལྔ་མཐར་ཕྱིན་ཏོ། །ཨོཾ་རཏེ་སོགས་བརྗོདམེ་ཏོག་གི་ཆར་དབབ། རོལ་མོ་བྱའོ།།
ཁྱོད་ཀྱིས་ལམ་ལྔ་མཐར་ཕྱིན་པས། ཕུང་པོ་ལྔ་ཉིད་སངས་རྒྱས་ལྔ། །ཉོན་མོང་ལྔ་
ནི་མཁའ་འགྲོ་ལྔ། །རྣམ་ཤེས་བརྒྱད་ནི་ཡེ་ཤེས་བཞི། །འབྱུང་བ་བཞི་ནི་ལྷ་མོ་
བཞི༑ ༑སྲིད་པའི་འཁོར་ལོ་རྒྱུན་བཅད་དེ། ། ཆོས་ ཀྱི་འཁོར་ལོ་རབ་བསྐོར་
བས༑ ༑འཁོར་བ་བྱ་བའི་མིང་ཡང་མེད། །རྒྱལ་བའི་དཀྱིལ་འཁོར་བཟང་ཞིང་
སོགས༑ ༑ཨོཾ་པདྨེ་པདྨེ་པདྨོ་བྷ་ཝེ་་སུ་ཁ་བ་ཏི་གཙྪནྟ་སྭཱ་ཧཱ། ཚེ་འདས་ཀྱི་རྣམ་ཤེས་
གཞོམ་མེད་ཨ་ཐུང་གི་རྣམ་པ་དེ་རླུང་གིས་བཏེག་ནས་ནམ་མཁར་བཞུགས་པའི་
གཙོ་བོའི་ཐུགས་ཀར་ཐིམ། ཞེས་སམ། ཡང་ན་ཀུན་ཤའི་རྩེ་ལ་རྡོ་རྗེ་རྩེ་གཅིག་
པའི་སྦུབས་སུ་ཆུག་པའི་འོད་ཟེར་གིས་ཚེ་ལས་འདས་པའི་རྣམ་ཤེས་གཞོམ་མེད་
སྙིང་ཁ་ནས་བསྐྱེད་དེ་སྤྱི་གཙུག་ནས་འཐོན་ཏེ་སངས་རྒྱས་པའམ་བདེ་བ་ཅན་དུ་
སོང་ནས་པད་མའི་སྦུབས་སུ་རྫུས་ཏེ་སྐྱེས་ནས་རྒྱལ་བ་འོད་དཔག་མེད་ཀྱིས་
མངོན་སུམ་དུ་ལུང་བསྟན་ཐོབ་པར་གྱུར་ཏོ། །དེ་ནས་དེར་གནས་པའི་བྱང་སེམས་
སྙིང་པོ་རྣམས་ཀྱིས་ཀྱང་དེ་ལ་མཆོད། དེ་ལྟར་གྱུར་པའི་རྒྱུ་བརྟགས་པས་ཆོ་ག་
རྣམ་པར་དག་པ་དང་རྡོ་རྗེ་སློབ་དཔོན་ཀྱི་མཐུར་ཤེས་ནས་སྐད་ཅིག་དེ་ཉིད་ལ་
འདིར་འོངས་ཏེ། བླ་མ་ཡི་དམ་ལ་མཆོད་ཅིང་བསྟོད་ནས། །ཨེ་མ་སངས་རྒྱས་ཨེ་
སངས་རྒྱས། ཨེ་མ་སངས་རྒྱས་མཛད་པ་ལེགས། །གང་ཕྱིར་བདག་ཅག་ངན་
སོང་སྦྱངས། །བྱང་ཆུབ་སྤྱོད་པ་ཉིད་ལ་བཞག །ཨེ་མ་ཤཱཀྱ་མགོན་པོ་ཡི། །སངས་
རྒྱས་མཛད་པ་ངོ་མཚར་ཆེ། །གང་ཕྱིར་ངན་སོང་ལྟུང་བ་ཡི། །སེམས་ཅན་གློག་
-291-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
བཞིན་མྱུར་དུ་གྲོལ། ཨེ་མ་སངས་རྒྱས་རྣམས་ཀྱི་ནི། །སྔགས་ཀྱི་བྱིན་རླབས་ཡ་
མཚན་ཆེ། །གང་ཕྱིར་སེམས་ཅན་ལྟུང་བ་ཡི། །སེམས་ཅན་ལྷ་རྣམས་མྱུར་དུ་
སྐྱེས༑ ༑ཤེས་ཆེད་དུ་བརྗོད་པར་འགྱུར། །དེ་ནས་རོ་ཡོད་ན་འོག་ནས་འཆད་པ་
རྣམས་བྱ་ཞིང་། མེད་ན་མིག་བྱང་བསྲེག་པ་ནི། སྐད་ཅིག་གི་ཐབ་་དང་མེ་འདས་
མ་འདས་ཐམས་ཅད་དྲན་རྫོགས་སུ་བསྐྱེད་ལ། ཚེ་འདས་ཀྱི་ཕུང་ཁམས་སྐྱེ་མཆེད་
དྲི་མའི་ཆོས་ཀྱིས་བསྡུས་པ་ཐམས་ཅད་བསྲེག་རྫས་སུ་ཕུལ་བར་མོས་སུ་བཅུག་
པའི་བསམ་པས། གསོན་ཅིག་དགོང་ཤིག་རིགས་ཀྱི་བུ། ། ཕུང་པོ་ལྔ་ཡི་བུད་
ཤིང་ལ། །རྒྱལ་བ་ལྔ་ཡི་མེ་སྦར་རོ། །ཉོན་མོངས་ལྔ་ཡི= མཁའ་འགྲོ་ལྔ་ཡི= རྣམ་
ཤེས་ལྔ་ཡི༔ ཡེ་ཤེས་ལྔ་ཡི༴ འབྱུང་བ་བཞི་ཡི་བུད་ཤིང་ལ། །ལྷ་མོ་བཞི་ཡི་མེ་
སྦར་རོ། །ཨོ་ཀན་དྷཱ་ཏུ་ཨཱ་ཡ་ཏཱ་ནཾ་ནི་སྭ་བྷ་ཝ་ཛྭ་ལ་ཛྭ་ལ་ཀུ་རུ་ཀུ་རུ་སྭཱ་ཧཱ། ཚེ་
འདས་ཀྱི་ཡེ་ཤེས་ཀྱི་ལྷ་མཆོད་ལ་མེ་ཏོག་གཏོར་ཞིང་། ཨོཾ་སརྦ་བུདྡྷ་ཀྵེ་ཏྲ་གཙྪནྟུ་
སྭཱཧཱ། སླར་ཡང་བདེ་བ་ཅན་ལ་སོགས་པ་དག་པའི་ཞིང་ཁམས་ཐམས་ཅད་དུ་སོང་
ནས་སངས་རྒྱས་ཐམས་ཅད་ལ་གདམས་ངག་ཐོབ་སྟེ་སངས་རྒྱས་པར་གྱུར་ཏོ།།
དཀྱིལ་འཁོར་གཏང་རག་སོགས་མཇུག་ཆོག་ཇི་བཞིན་བྱས་ཏེ། དངོས་གཞི་དེ་ལྟ་
བུ་གྲུབ་ན་ཐུན་བཞི་ཀར་དང་མ་གྲུབ་ནའང་ཐ་མ་ལ་བྱ་སྟེ་རྒྱས་པར་བྱ་བའོ།།
འབྲིང་དུ་ན་རོའི་བསྙེན་པ་སོགས་སྤྲོས་པ་རྒྱས་པ་དོར། བསྡུ་ན་སྟ་གོན་ཡང་མེད་
པར་དངོས་གཞི་ལ་གསོལ་བཏབ་གྱི་བར་ཚང་མ་དང་ནང་དབང་སྔོན་དུ་འགྲོ་བའི་
སྔགས་ཀྱི་དབང་ཙམ་མམ། སྔར་དབང་མ་ཐོབ་པ་ཡིན་ན་བུམ་དབང་རྒྱས་པ་སྟེ།
ཁྲུས་ཀྱི་རིགས་ལྔའི་ཚིགས་བཅད་དམ། བཀྲ་ཤིས་གང་ཞིག་མ་ལུས་རྡོ་ རྗེའི་
རིགས་་དང་ལྡན་སོགས་དང་། །དཀྱིལ་འཁོར་པའི་མཚན་སྔགས་གང་འགྲུབ་དང་
-292-



གཤིན་པོ་རྗེས་འཛིན་སྒྲིབ་པ་ཀུན་སྦྱོང་།
སྤེལ་ཚིག་གོང་བཞིན་སྦྱར་བ་ཙམ་བཞིན་བྱས་ནས་མཆོད་བསྟོད་ལམ་སྦྱང་བསྟན་
མན་ཆོད་བྱའོ། །
གསུམ་པ་ལ་མཆོད་རྟེན་དུ་བཞག་པ་ནི། རོའམ་རུས་པ་ལ་དབང་རྒྱས་
པར་བསྐུར། དེ་བཀྲུས་པའི་ཆུས་་འཇིམ་པ་བྱ། རྨང་ཤབས་སུ་ཚེ་འདས་སོགས་
ཀྱི་བར་ཆད་འབྱུང་པོའི་མིང་གཞུག །དེའི་སྟེང་དུ་གནོད་སྦྱིན་འཁོར་ལོ་དང་ཟས་
སྣ་འབྲུ་སྣ་སོགས་བཅུག་ནས་ ཚུལ་བཞིན་དུ་བརྩིགས་པའི་བུམ་པར་རྟེན་དེ་
བཞག་ལ། སྦྱང་ཁྲུས་སྔོན་དུ་འགྲོ་བས་དཔའ་བོ་གཅིག་པའམ་དཀྱིལ་འཁོར་
་ཡོངས་རྫོགས་སུ་བསྐྱེད། །དགུག་གཞུག་ཅིང་མཉེས་དབང་བསྐུར་རྒྱས་གདབ་
མཆོད་བསྟོད་བཟླས་པ་རྫོགས་པར་བྱས། མཆོད་རྟེན་གྲུབ་ནས་རབ་གནས་རྒྱ་
ཆེར་བྱའོ། ཁང་ཁྱིམ་འཆད་པར་བཞག་པ་ནི། རིན་པོ་ཆེའི་ཤིང་ས་ལས་བྱས་པ་
རབ་བྱུང་ལ་དཀར་པོ་མཆོད་རྟེན་གྱི་དབྱིབས་དགེ་བསྙེན་ལ་དམར་པོ་པདྨ་ཁ་
སྦྱར༑ གཞན་ཕོ་ལ་གདན་ཁྲི། མོ་ལ་སྔོ་སྐྱའི་བིལ་པ། བྱིས་པ་ལ་དམར་སེར་ལྷུང་
བཟེད་ལྟ་བུ་སོགས་ལེགས་པར་བྱས་པར་བཞག །སྤྱི་བོར་ཐལ་མོ་སྦྱར་བ་ལ་སྲིད་
བུ་དམར་པོ་བཏགས་ཏེ་ནུབ་ཕྱོགས་ཀྱི་སྟེང་ཐོག་ལ་གདགས། སྟེང་དུ་གདུགས་
ཁྲ་བོ་ཕུབ། །མཐའ་རིན་པོ་ཆེ་བདུན་དང་མཆོད་རྫས་ཀྱིས་བསྐོར། གཞན་སྔ་མ་
དང་འདྲ་བར་བྱའོ། །རོ་བསྲེག་པ་ནི། སྔར་མ་བྱས་པའི་ས་ཡིན་ན། ས་བརྟག་
བླང་༑ སྦྱང་བ་སོགས་ས་ཆོག་གང་འགྲུབ་བྱ། སྔར་བྱས་པར་བླང་སྦྱང་མདོར་
བསྡུས་ཀྱིས་ཆོག །ཞི་བའི་ཐབ་མཚན་ཉིད་དང་ལྡན་པ་བྲུས་ རྩིག་བྲིས་གསུམ་
གང་འཐད་བྱ། མ་གྲུབ་ན་། རམས་ཤོག་ལ་པད་དཀར་འདབ་བརྒྱད་ལྟེ་བར་པད་
མའམ་འཁོར་ལོས་མཚན་པ་བྲིས་པ་བུལ་ཆུ་ནས་བཏོན་པ་བཏིང་། བུད་ཤིང་
-293-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
བརྩིག་ལུགས་དང་རོ་འཇོག་ལུགས་སོགས་མཐོང་རྒྱུད་ཡོད་པ་བྱ། གཞན་ཡཾ་ཤིང་
སོགས་བསྲེག་རྫས་བསག་བཤམ་སྦྱིན་སྲེགས་ཆོ་གར་གང་བཤད་བྱས། རོ་ལ་
འདི་དང་སྔ་མ་གཉིས་ལའང་གདར་ཡིག་་སོགས་ ཀྱི་ཆས་འཇུག་བསྙེན་པའི་
སྐབས་བཞིན་བྱ། དུར་ག་དང་གཙོ་བོའི་སྔགས་བཟླས་པའི་དར་རམ་རས་དམར་
པོས་གདོང་གཡོགས། སྔོན་དུའམ་གདོང་ཁང་དུའམ། གཉིས་ཀར་ཡང་རུང་སྟེ།
བསྐྱེད་་སྦྱང་སོགས། དབང་བསྐུར་མཆོད་བསྟོད་ཀྱི་བར་ཚང་བར་བྱས་ནས་མེ་
སྦར༑ ཡེ་ཤེས་པ་གཤེགས་ནས་བར་སྣང་དུའམ་རང་གི་སྙིང་ཁའི་་ས་བོན་ལ་
བཞག གསོན་ གཅིག་ སོགས་ སྔགས་དང་བཅས་པ་ལན་གསུམ་དབྱངས་དང་
བཅས་པའམ་མེད་ཀྱང་རུང་བས་བྱང་མེ་སྦར་བ་ན་སྤུ་བརྟག །ངན་ན་བགེགས་
བསྲེགས་བསྐྲད་བྱ། དེ་རྟིང་འཇིག་རྟེན་པ་དང་འཇིག་རྟེན་ལས་འདས་པའི་སྦྱིན་
བསྲེགས་ཐམས་ཅད་རང་གི་སྦྱིན་བསྲེགས་ཆོ་ག་བཞིན་བྱ་སྟེ། རྒྱས་པ་དངོས་
གྲུབ་རྒྱལ་མཚོ་ལས་ཤེས་པར་བྱའོ། །མཐར་ཚོགས་འཁོར་ལམ་སྦྱངས་བསྟན་
སོགས་ཀྱང་བྱ་ལ། ཡང་ན་བྱང་བུ་བསྲེག་པའི་སྐབས་ལྟར་བྱའོ། ཁྱད་པར་དུས་
འཁོར་ལ་དམ་ཚིག་གི་རྫས་སོ་དྲུག་འབུལ་བའི་ཚིགས་བཅད་དང་སྔགས་རྒྱས་
བསྡུས་གང་འགྲུབ་ཕྱི་ནང་མཆོད་བཅུ་སོགས་མཆོད་ཕྲེང་བཞིན་དུ་་འབུལ་ལོ། །
རུས་པ་བསྡུས་ནས་རི་ཆུར་བསྐྱེལ་ལམ་ཚ་ཚ་འདེབས་པ་སོགས་གང་བྱེད་ཀྱང་
རུས་ཆོག་གལ་ཆེ་བས། མེ་ཤིང་ཐལ་བར་མ་གྱུར་གྱི་བར་དུ་ཤེར་ཕྱིན་གྱི་མདོ་
ཀློག ༑ཏིང་ཤགས་བརྡུང་ཞིང་རྡོ་རྗེའི་གླུ་བྱ། ཐལ་བར་གྱུར་པ་དང་། ཨོཾ་ཨཱཿཧཱུྃ་
ཞེས་བརྗོད་ཅིང་ལག་པ་གཡས་ཀྱི་རྡོ་རྗེ་ཐབ་ཁུང་གཙོ་བོའི་མཚོན་མའི་བར་དུ་
རེག་པས་མཚན་མ་ཐམས་ཅད་རྡོ་རྗེ་ལ་འདུས་པར་བསམ། དེ་ནས་རྡོ་རྗེ་བསྡུ་
-294-



གཤིན་པོ་རྗེས་འཛིན་སྒྲིབ་པ་ཀུན་སྦྱོང་།
བའི་ཕྱག་རྒྱས་རུས་པ་དང་ ཐལ་བ་བསྡུས། རྡུལ་ཚོན་དཀར་པོས་འཁོར་ལོ་
རྩིབས་བརྒྱད་བྲིས་མེ་ཏོག་དཀར་པོ་བཅལ་དུ་བཀྲམ་པའི་སྟེང་དུ་ཁཾ་ཕོར་གྱི་ནང་
དུ་རུས་པ་བཞག རྟེན་བསྐྱེད་པ་ནས་ལམ་བྱངས་བསྟན་གྱི་བར་དུ་བྱ་བར་ཏིང་ངེ་
འཛིན་རྡོ་རྗེས་བཤད། མ་གྲུབ་ན། ལྷར་བསྐྱེད་དགུག་གཞུག་ཅིང་མཉེས་ཁྲུས་
གསོལ་དབང་བསྐུར་རྒྱས་གདབ་བཟླས་པ་བྱ། ཡིག་བརྒྱ་བརྗོད་དེ་ཞུ་བ་ལས་
བྱུང་བའི་རིན་པོ་ཆེའི་ཕུང་པོར་བསམས་ནས་ཞིབ་པར་བཏགས། དུར་ག་དང་
གཙོ་བོའི་སྔགས་བཟླས་པའི་དྲི་བཟངས་དང་བ་བྱུང་ལྔས་བསྲེས་པའི་ཆུས་བཀྲུ།
ས་རྐོ་བ་ནས་སྐུ་གཟུགས་སམ་ཚ་ཚ་སོགས་གང་འགྲུབ་བྱེད་པའི་གནས་སྐབས་
ཀུན་དུ། །ཆེ་གེ་མོའི་ཀཱ་ཡ་ཝཱཀ་ཙིཏྟ་ཛྷཱ་ན་སརྦ་པཱ་པཾ་བི་ཤཱ་དྷ་ཡ་སྭཱཧཱ་ཞེས་བཟླས་
ཤིང་༑ གཤམ་དུ་ཡང་སྔགས་སྤེལ་ཚིག་དང་བཅས་པ་བྲིས་ནས་གཞུག་པར་སཱ་དྷུ་
པུ་ཏྲས་བཤད་པ་ལྟར་བྱ་སྟེ་རབ་གནས་བྱ་བ་ནི་བསྡུས་པའོ། །རི་རྩེ་འམ་ཆུར་
སྐྱེལ་ནའང་མི་ལག་མང་པོ་ཡོད་ན་ཕྱོགས་སྐྱོང་དུ་བསྐྱེད་པ་སོགས་གོང་དུ་བཤད་
པ་བཞིན་བྱས་ཏེ་རོལ་མོ་་སོགས་མཆོད་པ་དང་བཅས་ཏེ་བསྐྱལ་ནས་རླུང་ལ་
བསྐུར་བའམ་ཆུར་ཕོ་ན་གང་རེག་གི་སེམས་ཅན་ངན་སོང་ལས་ཐར་པ་སོགས་ཀྱི་
ཕན་ཡོན་གསུངས་སོ། །ཚ་ཚ་འདེབས་ཚུལ་ལ་ཅུང་ཟད་རྒྱས་པར་བྱེད་ན། སྔར་
གྱི་འཇིམ་པའི་གོང་བུ་ལ་ཚེ་འདས་བཀུག་སྟེ་ལུས་ངག་ཡིད་གསུམ་སྦྱངས། ཧཱུྃ་
ཞེས་ངག་ཏུ་བརྗོད་པས་ཐིག་ལེར་ཞུ་སྟེ་ཨ་ཐུང་དུ་གྱུར་པ་ལས་འོད་འཕྲོས།
འཕགས་པ་ཐམས་ཅད་ཀྱི་གསུངས་དབྱངས་གསལ་བསྡུས་ལ་སྟིམ། ཨོཾ་སརྦ་ཏ་ཐཱ་
ག་ཏ་ཝཀ་བཛྲ་སྭ་བྷ་ཝ་ཨཏྨ་ཀཱ་ཧཾ། ཨ་ཐུང་ཡོངས་སུ་གྱུར་ཏེ་རྡོ་རྗེ་ཧཱུཾ་གིས་མཚན་
པ་ ལས་ འོད་ འཕྲོས་ ཐུགས་ ཕྱག་མཚན་ཐམས་ཅད་བདུས་ཏེ་ སྟིམ། ཙིཏྟ། དེ་
-295-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ཡོངས་སུ་གྱུར་པ་ལས་གཙོ་བོར་གྱུར་པའི་འོད་ཀྱིས་སྐུ་ཐམས་ཅད་ཐིམ། ཀ་ཡ་
སྦྱར་༑ བྱིན་གྱིས་བརློབ་པའི་སྔགས་འཆད་འགྱུར་ཉེར་གཅིག་བརྗོད་དེ་རྩ་བའི་
དཀྱིལ་འཁོར་སྟིམ་ལ། འོད་ཟེར་གྱི་ཕུང་པོར་བསམ་པས་སྔགས་བརྗོད་པས་
བཏབ་སྟེ། རེ་རེའང་དཀྱིལ་འཁོར་རེ་རེ་གྱུར་པར་བསམས་ནས་དྲིའི་ཐིག་ལེ་མེ་
ཏོག་གི་ཚོམ་བུས་བརྒྱན་པའི་སྟེང་དུ་བཞག་ནས་ས་དཀར་གསོལ། གདུགས་ལ་
སོགས་པས་བརྒྱན། ལྷ་ཡན་ལག་བཞི་རྫོགས་སུ་སྐྱེ་མཆེད་བཟླས་ཞུ་བའི་མཆོད་
རྟེན་དུ་བལྟས་ལ་ཤིས་རྗོད་བྱའོ། །རྒྱས་པར་བྱེད་ན། ཚ་ཚ་འདེབས་པའི་ཡོ་བྱས་
བསགས། བརྟགས་སྟེ་རུང་པའི་སར་ས་བླངས། ཚོན་སྐུད་ལ། ཨོཾ་བཛྲ་པཱུ་ཏྲ་ས་མ་
ཡ་ཧཱུྃ་ཞེས་བཟླས་པས་རྒྱ་ཚད་ཅི་ཙམ་འོས་པ་ཚོན་སྐུད་ཀྱིས་བསྐོར་སྟེ་མཐའ་མར་
ཕུར་གདབ་ཀྱི་ཆོ་གས་ཕུར་པ་བཞི་བཏབ། ཡུངས་དཀར་དང་དྲི་བཟང་བསྲེས་པ་
ལ་སྔགས་བཟླས་པས་ཕྱོགས་བཞིར་གཏོར་ཏེ། ཨོཾ་བཛྲ་ཁ་ན་ཁ་ན་ཧཱུྃ་ཕཊ་ཅེས་
བཟླས་པའི་རིན་པོ་ཆེ་བསམས་ལ་རྐོ། བརྐོས་ཚར་བ་དང་བཞི་ཧཱུྃ་བརྗོད་ནས་
ཕུར་བུ་དབྱུང་། རུ་རུ་ཕུར་རུ་བཟླས་པའི་འོ་མས་ཕུར་བུ་གདབ། ས་རྣམས་སྣོད་
གཙང་མར་བཞག །ཨོཾ་བཛྲ་མུད་ག་ར་ ཨ་ལོ་ཀ་ཎ་ཕ་ཧཱུྃ་ཕཊ་ཅེས་བཟླས་ལ་
བརྡུང་༑ ཨོཾ་ཨ་མྲྀ་ཏ་ཧཱུྃ་ཕཊ་ཅེས་བཟླས་པའི་སྤོས་ཆུ་ལ་ཟླ་བའི་དཀྱིལ་འཁོར།
དེའི་འོད་ཟེར་གྱིས་སྤོས་ཆུ་ཁྱབ་པར་འཁྱིལ་ནས་བདུད་རྩིའི་རང་བཞིན་དུ་གྱུར་
པར་བསམས་ལ་སྦྲུ། ཨོཾ་བཛྲ་པྲ་མར་ད་ན་ཡ་སྭཱ་ཧཱ་ཞེས་བཟླས་ཏེ་རྫིས་འཇིམ་
གང་གི་སྟེང་དུ། ལག་པ་གཡོན་པ་གན་རྐྱལ་དུ་བྱས་པའི་མཐེབ་ཆུང་གིས་སེན་མོ་
མཐེ་བོས་：བསྣན་ [མནན]ཏེ། སོར་མོ་གསུམ་ནས་རེ་ཙམ་པར་ཕྱེ་ནས་བཞག་
པའི་སྟེང་དུ། གཡས་པ་དེ་ལྟར་བྱས་ནས་ཁ་སྦུབ་པ་བདུད་རྩི་ཁ་སྦྱོར་གྱི་ཕྱག་རྒྱ་
-296-



གཤིན་པོ་རྗེས་འཛིན་སྒྲིབ་པ་ཀུན་སྦྱོང་།
རེག་ནས། ཨོཾ་ན་མོ་བྷ་ག་ཏེ་བེ་རོ་ཙ་ན་པྲ་བྷ་རཱ་ཛ་ཡ། ཏ་ཐཱ་ག་ཏཱ་ཡ། ཨར་ཧ་ཏེ།
སམྱཀྑཾ་བུད་དྷ་ཡ། ཏདྱ་ཐཱ། ཨོཾ་སུམྦྷེ་སུམྦྷེ། ས་མེ་ས་མ་ཡེ། ཤཱནྟེ་དནྟེ། ས་མཱ་རོ་པ། །
ཨ་ནཱ་ལམ་བྷེ་ཏ་རཾ་ཁཾ་བེ། ཡ་ཤོ་བ་ཏི། མ་ཧཱ་སྟེ་ཛེ། ནི་རཱ་ཀུ་ལེ། ནིརཱ་ཎེ། སརྦ་
བུད་དྷ་ཨ་དྷིཥྛ་ན་ཨ་དྷིཥྛ་ཏེ་སྭཱཧཱ། ཉེར་གཅིག་བརྗོད། འཇིམ་པ་ལ་འོད་འཕྲོས།
ཚེ་འདས་ཀྱི་དོན་བྱས། སླར་འདུས་ཏེ། རྣམ་སྣང་གི་སྐུར་གྱུར་ཞུ་བ་ལས་བྱུང་བའི་
རིན་པོ་ཆེའི་ཕུང་པོ་གྱུར། ཨོཾ་བ་སུ་དྷེ་སྭཱ་ཞེས་པས་འཇིམ་པ་བཅད། ཡེ་ཤེས་ལྔའི་
འོད་ཟེར་གྱིས་འགྲོ་བའི་དོན་བྱས་སླར་འདུས་ཏེ་འབི་འབི་ལ་ཐིམ་པས་ཡེ་ཤེས་
ལྔས་རྒྱས་གདབ་ཤེལ་ལྟར་དག་པར་གྱུར། ཨོཾ་བཛོད་བྷ་ཝེ་སྭཱཧཱ། གྲོ་གའམ་ཤོག་
གུ་ལ་གུར་གུམ་བཟང་པོས་དུར་ག་དང་གཙོ་བོའི་སྔགས་སམ་ཡི་གེ་དྲུག་པའི་
མཐར་ཆེའི་གེ་སརྦ་མནྟཱ་ཝ་ར་ཎ་ཤུནཾ་ཀུ་རུ་ན་མཞེས་པ་བྲིས་རབ་གནས་བསྡུས་
པ་བྱས་པ་གྲབས་སུ་བཅུག་པས། རེ་རེ་འབི་འབིའི་གཤམ་དུ་བཅུག ། ཨོཾ་བཛྲ་
དྷརྨཱ་དྷ་ཏུ་གནྡྷེ་ཛྭ་ལ་སྭཱཧཱ། སངས་རྒྱས་ཐམས་ཅད་ཀྱི་ཡེ་ཤེས་ནང་དུ་ཞུགས་པར་
གྱུར༑ སྣུམ་བཀུས་ལ། ཨོཾ་ཨ་ར་དེ་བི་ར་ཛེ་སྭཱ་ཧཱ། བྱང་ཆུབ་ཀྱི་སེམས་འགོས་
པར་ གྱུར། རྒྱར་ བཅུག་ ལ། ཨོཾ་དྷརྨཱ་དྷ་ཏུ་ གནྡྷེ་ སྭཱཧཱ། ཐབས་ ལ་ འབྲེལ་ པས་
ཆོས་དབྱིངས་སུ་ཞུགས་པར་གྱུར། བརྡུང་ཞིང་ཡེ་དྷརྨ། ཡེ་ཤེས་ཆེན་པོར་གཅིག་
ཏུ་ གྱུར། དབྱུང་ཞིང་དྷརྨཱ་ ར་ཏེ་ སྭཱཧཱ། རྒྱུ་འབྲས་ཀྱི་ཆོས་ ཐམས་ཅད་ཡོངས་ སུ་
རྫོགས་པར་གྱུར། ཕྱུང་ནས་ཨོཾ་སརྦ་ཏ་ཐཱ་ག་ཏ་དྷརྨ་སཾ་བྷོ་ག་ནིམ་ཎ་ཀཱ་ཡ་ས་མ་ཡ་
སྟ༑ སྐུ་ གསུང་ ཀྱིས་ དོན་གཉིས་མཐར་ཕྱིན་པར་གྱུར། མེ་ཏོག་གི་གདན་ལ་
བཀོད༑ ཨོཾ་ སུ་ པྲ་ ཏིཥྛ་ བཛྲ་ ཡ་ སྭཱཧཱ། མྱ་ངན་ལས་ མི་ འདའ་བའི་བརྟན་ པར་
བཞུགས་སུ་གསོལ། ཨོཾ་སརྦ་ཏ་ཐཱ་ག་ཏ་མ་ཎི་ཤ་ཏ་དཱིབཱ་ཛཱ་ལ་ཛཱ་ལ་དྷརྨ་དྷཱ་ཏུ་གནྡྷེ་
-297-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
སྭཱཧཱ། རབ་ཏུ་གནས་པས་འཁོར་བ་ཇི་སྲིད་པར་སེམས་ཅན་ཀྱི་དོན་ལ་བཞུགས་
པར་གྱུར། ཨོཾ་སྭ་བྷཱ་ཝ་བི་ཤུད་དྷེ་ཨཱ་ཧ་ར་ཨཱ་ཧ་ར་ཨ་གཙྪགཙྪདྷརྨཱ་དྷ་ཏུ་གནྡྷེ་སྭཱཧཱ།
རང་བཞིན་དག་པའི་ངང་ནས་སེམས་ཅན་གྱི་དོན་ལ་གཤེགས་པར་གྱུར། གནས་
གཞན་དུ་སྤྱན་དྲངས། འདི་ནི་ཞི་བ་སྙིང་པོ་དང་ཨ་བྷ་བའི་མཆོད་རྟེན་གདབ་ཚུལ་
ཏེ༑ དེ་ལས་ཀྱང་རྒྱས་པར་བྱེད་ན་མཆོད་རྟེན་གྱི་ཆ་དབྱེ་བ་ནས་འབྱུང་བ་བཞིན་
བྱའོ། །དེ་ལྟར་ན་གང་ཟག་དམན་པ་ལ་བྱ་བ་རྒྱ་ཆེར་བསྟན་ཟིན་ཏེ། ད་ནི་རང་གི་
བླ་མ་དངོས་སམ་དེ་དང་འདྲ་བའི་གང་ཟག་མཆོག་ལ་ནི། དབུ་རྒྱན་རྒྱན་དྲུག་ན་
ཟ་བཟང་པོ་ཁྲི་ཆེན་པོ་སོགས་སྐུ་ཁྲུས་ཀྱི་དྲི་བཟང་པོས་ཇི་ལྟར་བཟང་བས་སྒྲུབ།
བྲབ་པ་དང་དུག་དབྱུང་དང་གསོལ་གདབ་དང་ལམ་སྦྱང་བསྟན་རྣམས་བཞག
ཁྲུས་ཀྱི་སྤེལ་ཚིག་ཀྱང་སེམས་ཅན་ལ་སྦྱར། དེ་རྟིང་སྟ་གོན་དང་དབང་དངོས་གཞི་
རྣམས་བླ་མ་དེ་ཉིད་ཀྱི་རྩ་བའི་བླ་མ་དང་གཙོ་བོ་དང་ཐ་མི་དད་པའི་མཛད། རང་
གིས་དེའི་མཆོད་གཡོག་ཏུ་བསམས་ནས་རྒྱས་པར་བྱ། མཆོད་བསྟོད་ཀྱི་སྐབས་སུ་
བླ་མ་སྤྱི་དགོས་ཀྱི་བསྟོད་པ་དང་གསོལ་འདེབས་མང་དུ་བྱ། གཤེགས་གསོལ་མི་
བྱེད༑ གཞན་བསྙེན་པ་ནས་བཟུང་སྟེ་སྔ་མ་ཇི་བཞིན་བྱ་སྟེ། དབང་བསྐུར་ནས་
གསོལ་ བ་ གདབ་པའོ། །སྤུར་སྦྱངས་ཏེ་གསོལ་བ་གདབ་པ་ནི། གདར་ ཡིག་
བསྐྱེད་གཞུག་སྐུ་ཁྲུས་་དབང་བསྐུར་སྔ་མ་བཞིན་བྱས། མེ་འཇུག་ཁར་ཡེ་ཤེས་པ་
ནམ་མཁར་བཏེག །ཆོས་འབྲེལ་མེད་པས་མེ་གཞུག །འཇིག་རྟེན་པའི་མེ་ལ་སྦྱིན་
བསྲེགས་ཚར་ནས་ དཀྱིལ་འཁོར་གསལ་གདབ། བླ་མའི་ ཡེ་ཤེས་ པ་ དཀྱིལ་
འཁོར་གྱི་ལྷ་ཚོགས་དང་ཐ་མི་དད་པར་སྤྱན་འདྲེན་གྱི་ཚིག་བཅད་དང་བཅས་ཏེ་
ནམ་མཁའ་ནས་སྤྱན་དྲངས་ཏེ་མེད་བཞུགས་སུ་གསོལ་བ་ལ་འདས་པའི་སྦྱིན་
-298-



གཤིན་པོ་རྗེས་འཛིན་སྒྲིབ་པ་ཀུན་སྦྱོང་།
བསྲེགས་རྒྱས་པར་བྱའོ། །འདི་རྣམས་ལའང་རྟེན་ལ་རྣམ་ཤེས་འགུགས་པའི་ཚེ་
སྔར་བཤད་པའི་གསང་བའི་ཕྱག་རྒྱ་དང་སྔགས་ཀྱིས་བྱར་རུང་སྟེ། སྔགས་རྒྱ་དེས་
ནི་སངས་རྒྱས་ཐམས་ཅད་འགུགས་པར་གསུངས་པའི་ཕྱིར་རོ། །འོན་ཀྱང་འདི་
ལ་སྔོན་ལ་སྤྱན་འདྲེན་གྱི་ཚིགས་བཅད་གང་འགྲུབ་དང་བཅས་ཏེ་བྱའོ། །མཆོད་
རྟེན་བཞེངས་ཏེ་གསོལ་བ་གདབ་པ་ནི། གདུང་རུས་ལ་བསྐྱེད་ཆོག་རྒྱས་པར་བྱས་
ཏེ་སྦྱིན་བསྲེག་ཀྱི་དཀྱིལ་འཁོར་ཡང་བསྟིམ་ནས་ཞག་མང་དུ་གསོལ་བ་གདབ།
མཆོད་བསྟོད་བྱས་ཏེ་ཞུ་བ་ལས་བྱུང་བའི་རིན་པོ་ཆེའི་ཕུང་པོར་བསམས་ནས་ཚ་
ཚ་འདེབས་ཚུལ་སོགས་སྔར་བཤད་པ་བཞིན་བྱས་ཏེ། སྐུ་གདུང་དང་གདུང་ཐལ་
བསྲེགས་པའི་སྐུ་གསུང་ཐུགས་ཀྱི་རྟེན་གསུམ་གང་འགྲུབ་བཞེངས་ཏེ་རབ་གནས་
བྱའོ། །གནས་སྐབས་དེ་རྣམས་སུ་གསོལ་གདབ་དང་། སྦྱིན་བསྲེགས་ཀྱི་སྤེལ་
ཚིག་ནི། དཔལ་ལྡན་བླ་མ་དམ་པའི་སྐུ་གསུང་ཐུགས་ཡོན་ཏན་ཕྲིན་ལས་དང་
བཅས་པའི་བར་དུ་གཅོད་པ་དང་བདག་ཅག་སེམས་ཅན་ཐམས་ཅད་ཀྱི་སྡིག་སྒྲིབ་
ཐམས་ཅད་ཤིནྟཾ་ཀུ་རུ་ན་མཞེས་སམ། ཀུ་རུ་སྭཱཧཱ་ཞེས་སོགས་སྦྱར་བར་བྱ་ཞིང་
རྟེན་གསུམ་ཇི་ལྟར་བཞེངས་ཚུལ་དང་གཟུངས་བཞུགས་ལ་སོགས་པ་ཐམས་ཅད་
རྒྱས་པར་དཔལ་འབྱོར་རྒྱ་མཚོ་ལས་ཤེས་པར་བྱའོ། །རང་དང་། ཆོས་འབྲེལ་
མེད་པའི་གང་ཟག་འབྲིང་པོ་དག་ལའང་ཕྱིར་བཟློག་དབང་བསྐུར་ལམ་སྦྱངས་
བསྟན་ལ་སོགས་པ་ཐམས་ཅད་རང་གི་བླ་མས་མཛད། རང་གིས་དེའི་གྲོགས་
བྱེད་པར་མོས་ནས་དམན་པ་ལ་སྦྱར་བ་ཐམས་ཅད་ཇི་ལྟར་བ་བཞིན་དུ་སྦྱར་བས་
ཆོག་ སྟེ། བུ་སློབ་ སོགས་ ཀྱི་བསམ་པ་དང་བསྟུན་ནས་བྱའོ། །དེ་ ལྟར་བདུན་
ཚིགས་བྱེད་པ་ལ་དཀྱིལ་འཁོར་གྱི་ཆོ་ག །རོ་བསྲེགས་ལ་སྦྱིན་བསྲེགས་རྟེན་
-299-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
བཞེངས་ལ་རབ་གནས། དེ་དག་རྣལ་འབྱོར་བླ་མེད་ལ་རྟེན་ན་ཚོགས་འཁོར་ཆོ་
ག་སོགས་ཏེ། འདི་དག་རྡོ་རྗེ་འཆང་གིས་རྡོ་རྗེ་སློབ་དཔོན་གྱི་ལས་སུ་རྒྱ་ཆེར་
གསུངས་པ་ན་རྡོ་རྗེ་ཐེག་པའི་སྒོ་ནས་གཞན་དོན་བྱེད་ན་མི་ཤེས་སུ་མི་རུང་བའི་
བྱ་བ་ཡིན་པས། རང་ཉིད་ཟ་ཆོག་ལ་རྒྱུག་བཞིན་དུ་རྒྱལ་བས་གསུངས་པའི་ཆོ་ག་
རྣམ་པར་དག་པ་ལ་ཟ་ཆོག་གི་མིང་བཏགས་པའི་སྡང་སྨྲས་ཀྱིས་རིང་དུ་དོར་ཏེ།
རང་གཞན་བསླུ་བར་མི་བྱའི། རབ་ཏུ་རྒྱུད་སྡེ་རིན་པོ་ཆེ་རྣམས་དང་། ཇི་སྐད་
བཤད་པའི་རྒྱ་གར་མཁས་པའི་གཞུང་ལ་འདྲིས་པར་བྱ་ཞིང་དེ་ལྟར་མི་ནུས་པས་
བོད་ཀྱི་མཁས་པ་སྔ་མས་མཛད་པ་དང་། ཁོ་བོས་སྦྱར་བའི་དཀྱིལ་འཁོར་གྱི་ཆོ་
ག་རྣམས་དང་། རྟེན་གསུམ་བཞེངས་ཚུལ་དཔལ་འབྱོར་རྒྱ་མཚོ། རབ་གནས་ཆོ་
ག་དགེ་ལེགས་རྒྱ་མཚོ། སྦྱིན་བསྲེགས་ཆོ་ག་དངོས་གྲུབ་རྒྱ་མཚོ། ཚོགས་འཁོར་
ཆོ་ག་བདུད་རྩིའི་རྒྱ་མཚོ་རྣམས་ལ་ལེགས་པར་སྦྱངས་ཏེ་ལག་ལེན་དུ་བཏབ་ནས་
ཆོ་ག་ཚར་རྗེས་རང་གཞན་བློ་བདེ་བར་བྱའོ། །དུས་མཐའི་ཆོ་ག་སྒྲིབ་པ་ཀུན་སྦྱོང་
འདི་༑ ༑དུས་འཁོར་ལ་སོགས་རྒྱུད་མང་ལས་འབྱུང་བའི། །དུས་མཐར་ལྷོ་སྒོའི་ཆོ་
ག་བྱེད་ ཚུལ་རྣམས། །དུས་ ཀྱི་ སྦྱོར་བས་རྣམ་ པར་ ཉམས་ མཐོང་ནས། །དུས་
འཁོར་ལ་སོགས་མདོ་སྔགས་ཚུལ་རིག་སྟེ། །དུས་བཞིན་འདོམས་པའི་དགེ་སློང་
སྐད་གཉིས་པ། །དུས་ཤེས་པྲཛ་རཏྟས་ལེགས་པར་སྦྱར། །དུས་མཐའི་འགྲོ་བས་
གཙོ་བྱས་སེམས་ཅན་ཀུན། །དུས་རྣམས་ཀུན་ཏུ་སྐྱོན་གྱི་སྐབས་བཅོམ་ནས།།
དུས་ཀྱི་ཞགས་པའི་དགྲ་ལས་རྒྱལ་བ་དང་། དུས་གསུམ་གཤེགས་པའི་ལམ་ཀུན་
མྱུར་བགྲོད་དེ། །དུས་ཀྱི་འཁོར་ལོའི་གོ་འཕང་རེག་གྱུར་ཅིག །ནོངས་པ་མཆིས་
ན་ནོངས་པ་རྒྱུ་མ་རིག །ལྷར་བཅས་བླ་མས་སླར་ཡང་གཞོམ་དུ་གསོལ། །ལེགས་
-300-



གཤིན་པོ་རྗེས་འཛིན་སྒྲིབ་པ་ཀུན་སྦྱོང༌། །
ཚོགས་གཞན་ཕན་བྱེད་དོ་ལྷག་བསམ་ཅན། །རྣམས་ཀྱིས་བླངས་ནས་འདི་བཞིན་
སྤྱོད་གྱུར་ཅིག །རྒྱལ་བས་བསྔགས་པའི་ཆོ་ག་རྒྱང་བསྲིངས་ནས། །ལོག་ཆོས་
རོལ་ ཆས་ གཤིན་ པོ་ རང་ གཞན་ བསླུ། །མྱོས་ པ་ བསམས་ ནས་ ལེགས་ པར་
བསམས་པའི་ཚེ། །ཡིད་འབྱུང་འགྱུར་བའི་ལས་ཀུན་སྤོང་བར་ཤོག །ཅེས་པ་ཉི་
སྒྲོལ་བྱེད་ཅེས་བྱ་བ་ཤིང་ཕོ་སྤྲེའུའི་ལོ་ས་གའི་ཟླ་བ་གཉིས་བྱུང་བའི་ཕྱི་མའི་མར་
ངོའི་བཟང་པོ་གསུམ་པའི་ཉིན། །རོང་སྐྱིད་གཤོངས་སུ་སྦྱར་བའོ། །འདིས་ཀྱང་
བསྟན་པ་རིན་པོ་ཆེ་དར་རྒྱས་འཕེལ་བར་གྱུར་ཅིག། །། མངྒ་ལཾ། ཤུ་བྷ་མསྐུ་སརྦ་
ཛ་ག་ཏཱཾ། །
-301-



༄༅། །པཎ་ཆེན་ཤེས་རིན་པས་མཛད་པའི་རྟེན་གསུམ་གཞེངས་
ཚུལ་དཔལ་འབྱོར་རྒྱ་མཚོ་ལས་སྐུའི་ཕྱག་ཚད་
ཀྱི་སྐབས་ཟུར་དུ་ཕྱུང་བ་བཞུགས། །
གཉིས་པ་ལ་ཚད་ལྡན་དགོས་པའི་རྒྱུ་མཚན་དང་། དེས་ན་རྒྱས་པར་
བཤད་པའོ། །
དང་པོ་ལ། མི་ལྡན་པའི་ཉེས་དམིགས་དང་། ལྡན་པའི་ཕན་ཡོན་ནོ། །
དང་པོ་ནི། བདེ་མཆོག་སྡོམ་འབྱུང་གི་རྒྱུད་ལས། །མགྲིན་པ་ལྷོས་ཀོ་བྱིན་
པ་སྟེ། །གསུམ་པོ་རིངས་ན་སྐྱོན་ཆེན་པོ། །སྔགས་པ་བདག་ཉིད་ངེས་པར་ནི།
གནས་ལས་ཉམས་ཤིང་བསྐྲད་པར་འགྱུར། །སྙན་དང་ཤངས་དང་ཕྱག་སོར་སྟེ།
གསུམ་པོ་ཐུང་ན་སྐྱོན་ཆེན་པོ། །དངོས་གྲུབ་ངེས་པ་་འཇོམས་པ་དང་། །དེ་བཞིན་
དཔལ་ཡང་ཉམས་པ་འགྱུར། །བྱིན་པ་ཞལ་དང་མཁུར་ཚོས་ཏེ། །གསུམ་པོ་སྦོམ་
ན་སྐྱོན་ཆེ་ནོ། །སྔགས་པ་དེ་ཉིད་ངེས་པར་ཡང་། །དཔལ་ལས་རིང་ཞིང་བདུད་
དགེགས་འབྱུང་། །འགྲམ་པ་གཉིས་དང་རྩིབ་ལོག་སྟེ། །གསུམ་པོ་ཞོམ་ན་སྐྱོན་
ཆེན་པོ། །དོན་རྣམས་ཉམས་པར་འགྱུར་བ་དང་། །འདིར་ནི་བགེགས་འབྱུང་ཐེ་
ཚོམ་མེད། །ནུ་མ་ཤངས་དང་དཔྲལ་བ་སྟེ། །གསུམ་པོ་ཡོ་ན་སྐྱོན་ཆེན་པོ། །སྒྲུབ་
པ་པོ་དེ་མྱུར་བ་ནི། །དགྲའི་རྩོད་པས་གདུང་བར་འགྱུར། །བརླ་དང་དཀྱུ་དང་ནམ་
-302-



ཤེས་རིན་པས་མཛད་པའི་དཔལ་འབྱོར་རྒྱལ་མཚོ་ལས་སྐུ་ཡི་ཕྱག་ཚད་ཀྱི་སྐབས་ཟུར་དུ་ཕྱུང་བ།
ཚོངས་ཏེ། །གསུམ་པོ་ཉམས་ན་སྐྱོན་ཆེན་པོ། །ཆོམ་རྐུན་སོགས་ཀྱིས་འཇོམས་པ་
ཡི༑ ༑འཆི་བར་འགྱུར་བ་ཐེ་ཚོམ་མེད། །མིག་གཡོན་སྣ་དང་རྣ་བ་་དང་། །མཆུ་
དང་དཔྲལ་བ་དག་ཉམས་ན། །ངེས་པར་སྔགས་པ་རྣམས་ལ་ནི། །སྣ་ཚོགས་
བགེགས་དང་འཆི་བ་འོང་། །གྱེན་དུ་གཟིགས་ཤིང་དབུགས་སྐྱོད་ཚུལ། །གདན་
ལས་གཡོ་ཞིང་བསྐྱོད་འདྲ་ན། །རང་གི་གནས་ནས་ངེས་འཕོ་ཞིང་། །དོན་རྣམས་
འཇོམས་ པ་ ཉིད་ དུ་ འགྱུར། །མགྲིན་པ་ནམ་རྫོངས་ ལ་ སོགས་ སྐུའི། །སྐྱོན་ནི་
གྲངས་མེད་ཞིག་ཏུ་གནས། །འདིར་ནི་སྤྱན་སོགས་ཡོ་བ་ཡི། །ཕྱག་རྒྱ་ཕྱག་མཚན་
ནོར་གྱུར་ན། །མྱ་ངན་ སྡུག་ བསྔལ་ གྱིས་ རབ་ གདུངས། །དེ་ ཕྱིར་ སྐྱོན་ རྟགས་
བཅོས་ པར་བྱ། །རྒྱབ་ཡོལ་དང་ནི་གདུགས་དང་གདན། །གསུམ་པོ་ཆུང་ཤིང་
དོགས་ པའི་སྐྱོན། །མཛའ་བོས་མི་བསྙན་བརྗོད་པ་དང་། །དཔལ་ཉམས་ འཆི་
བར་འགྱུར་བ་ཡིན། །འདི་དག་ ཉེས་པ་ཆེན་པོ་སྟེ། །ལེགས་པར་རྣམ་དཔྱད་
བརྟག་པར་བྱ། །
གཉིས་ པ་ ནི། མཚན་ ཉིད་ ཐམས་ ཅད་ ཡང་ དག་ རྫོགས། གཟུགས་
མཛེས་ཆོ་ག་མཐོང་བ་སྟེ། །དུལ་བ་གཟོ་རྣམས་ཐམས་ཅད་ལ། །ལེགས་པར་
མཉམ་པར་བཞག་པས་བྲི། །ཞི་བ་ལ་ནི་ཞི་བའི་གཟུགས། །དྲག་ཅིང་འཇིགས་
རུང་དྲག་པོ་སྟེ། །དཔའ་ཞིང་ང་རྒྱལ་སྐུ་དཔའོ། །བཞད་པའི་ཞལ་ནི་སྒེག་པ་སྟེ།
འདི་ལྟར་མཚན་ཉིད་མཚོན་བྱས་ནས། །སྔགས་པ་རྣམས་ཀྱིས་ཐང་སྐུ་བྲི། །ལས་
དང་པོ་ཡི་སྔགས་པ་ཡི། །གཟུགས་བརྙན་ལ་སོགས་བྱ་བ་སྟེ། ཐང་སྐུ་སྒྲུབ་བྱ་རྒྱ་
ཆེན་གྱི། །དངོས་གྲུབ་མྱུར་དུ་ཐོབ་པར་འགྱུར། ཞེས་སྡོམ་འབྱུང་ལེའུ་་སུམ་བཅུ་
པར་གསུངས་ཤིང་། འཇམ་དཔལ་རྩ་རྒྱུད་དུ་ཡང་། བྲིས་སྐུའི་ཕན་ཡོན་རྒྱས་པར་
-303-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
གསུངས་སོ། །གཉིས་པ་ནི། སྡོམ་འབྱུང་་འགྲེལ་ པ་ལ་རྟེན་པ་ཞིག་གཞན་དུ་
བཤད་ཟིན་མོད་ཀྱི། འདིར་ཡང་་དུས་འཁོར་སྡོམ་འབྱུང་རྩ་འགྲེལ་དང༌། ཀྲྀ་ཡ་
ས་མུཙྪ་དང་། བོད་སྔ་མ་དག་གིས་ཤ་རིའི་བུས་ཞུས་པའི་མདོ་ལ་བརྟེན་པའི་ཕྱག་
ཚད་མང་་དུ་བཤད་པ་རྣམས་བསྒྲིགས་ཏེ་རྒྱས་པར་བཤད་པར་བྱའོ། །དེ་ཡང་
ཞལ་ཕྱག་སྤྱན་ལ་སངས་རྒྱས་ཀྱི་སྐུ་སོ་སོ་དང་། འགྲོ་བ་གཞན་གྱི་ལུས་སོ་སོའི་
དབང་གིས་ལུས་ཀྱི་སོར་ གྲངས་དང་། མཆུ་ཞེང་ལ་སོགས་པ་ཤེས་དགོས་སྟེ།
དུས་འཁོར་འགྲེལ་ཆེན་དུ་རྒྱལ་བའི་ལོངས་སྐུ་ལ་རང་སོར་བརྒྱ་ཉེར་ལྔ་མཆུ་ཞེང་
མཉམ་པ་དང་། མི་ཕལ་པ་ལ། ཞེང་དུ་རང་སོར་གོ་དྲུག །མཆུར་གྱ་བཞི་ལས་
མེད་པས་མཆུ་ཞེང་མི་གབ་པ་དང་། དེ་གཉིས་ཀྱི་བར་བྱང་སེམས་གཞན་ལ་ཡོད་
པར་གསུངས་པ་ཅུང་ཟད་ཞིབ་དུ་སྦྱར་ན། མི་ཕལ་པ་ལ་ལས་རླུང་སྟོང་བརྒྱད་
བརྒྱ་པ་ཕྲག་གཅིག་འགགས། ས་དང་པོ་ཐོབ་ན་བརྒྱ་དང་བརྒྱད། དེ་ནས་དགུ་པོ་
རེ་རེ་ལ་སོར་གཉིས་གཉིས་འཕེལ་ཏེ། བརྒྱ་ཉི་ཤུ་རྩ་བཞི། བཅུ་གཅིག་པ་དང་
བཅུ་གཉིས་པ་ལ་སོར་གཅིག་་འཕེལ་བས་བརྒྱ་ཉེར་ལྔར་གསལ་བས་མི་མཁས་
པ་དག །རྡོ་རྗེ་སེམས་དཔའ་བཞེངས་པའི་ཚད། །གདོང་པ་དགུ་ལས་འགྱུར་བ་
མེད༑ ༑ཞི་མ་ཁྲོ་ལ་ཞལ་ཚད་བརྒྱད། །ཤིན་དུ་ཁྲོས་ལ་ཞལ་ཚད་དྲུག །ཅེས་པ་
འདི་ཁ་དོན་དུ་བྱེད་ཅིང་ཞལ་རེ་ལ་སོར་བཅུ་གཉིས་མར་བཞག་ནས། ཞལ་དགུ་
ལ་བརྒྱ་དང་བརྒྱད་ཡོད་པ་འདི་རིང་དར་བྱས་ཏེ། དུས་འཁོར་ནས་སོར་མོ་བརྒྱ་
ཉེར་ལྔ་དང༌། སྡོམ་འབྱུང་འགྲེལ་པ་སོགས་སུ་ཞལ་བཅུ་གཉིས་མ་ཡང་གསུངས་
པ་རྣམས་རང་དགར་འཇུག་པ་དགག་པའི་གྲང་དོན་དུ་འདོད་པ་དག་གི་ནི་ཚུལ་
འདི་ལྟ་བུ་ཁོངས་སུ་མ་ཆུད་པས་ནོངས་སོ། །ཡང་ཁ་གཅིག །ཕུགས་ ཀྱི་ཞལ་
-304-



ཤེས་རིན་པས་མཛད་པའི་དཔལ་འབྱོར་རྒྱལ་མཚོ་ལས་སྐུ་ཡི་ཕྱག་ཚད་ཀྱི་སྐབས་ཟུར་དུ་ཕྱུང་བ།
གྲངས་ལ་ཁྱད་མེད་ཀྱང་ཞི་ཁྲོ་རྣམས་ཀྱི་སོར་མོ་ལ་སྦོམ་ཕྲ་ཡོད་པས། ཞལ་གང་
ལ་ སོར་མོ་ཕྱེད་དང་བཅུ་གསུམ་མ་དང་། བཅུ་གཉིས་མ་དང་། ཕྱེད་དང་བཅུ་
གཅིག་མ་དང་། ཤིན་དུ་ཁྲོས་པ་སོར་མོ་ཤིན་ཏུ་སྦོམ་པས་ཞལ་རེ་རེ་ལ་རང་སོར་
དགུ་མར་བྱེད་པ་ཡིན་ནོ། །ཞེས་ཀྱང་ཟེར་མོད་ཀྱི། དེ་ནི་མི་མཐད་དེ། ཤིན་དུ་
ཁྲོས་པ་དེ་སོར་མོ་སྦོམ་པ་ཙམ་དུ་ཞལ་གྱི་་འཁོར་ཡང་ཤིན་ཏུ་ཆེ་བའི་ཕྱིར་དང་།
ཞི་བ་ལ་ཞལ་དགུ་དང་། ཞི་མ་ཁྲོ་ལ་བརྒྱད། ཤིན་དུ་ཁྲོས་པ་ལ་དྲུག་ལ་སོགས་
པར་རང་གིས་ཁས་བླངས་པ་དང་ཡང་འགལ་ཞིང་། དུས་འཁོར་སྡོམས་འབྱུང་དུ་
ལོངས་སྐུ་ཞལ་ཚད་བཅུ་པ་ཞལ་རེ་ལ་རང་སོར་ཕྱེད་དང་བཅུ་གསུམ་མ་་དང་།
བདེ་མཆོག་ སོགས་ ལ་ སོར་ བཅུ་ གཉིས་ མའི་ ཞལ་ བཅུ་ དང་། ཕག་མོ་དང༌།
བདག་མེད་མ་སོགས་དང་། ཚངས་པ་དབང་པོ་ཉེ་་དབང་དྲག་པོ་ཆུ་ལྷ་རླུང་ལྷ་
སོར་ལ་ཞལ་དགུ་པ་དང་། གཤིན་རྗེ་གཤེད་ལ་སོགས་པའི་ཁྲོ་བོ་དང་ཐག་བཟང་
རིས་དང་ལུས་ངན་དང་། བདེན་བྲལ་དང་། གཤིན་རྗེ་དང་མེ་ལྷ་དང་དྲག་གཟའ་
རྣམས་ཞལ་བརྒྱད་པ་དང་། རོ་ལངས་ནི་ཞལ་བཅུ་གཉིས་པ་དང་། ཀྲྀ་ཡ་ས་
མུཙྪར་མིའུ་ཐུང་དང་། ཚོགས་བདག་སོགས་ཞལ་ལྔ་པར་བཤད་ལ། འབྱུང་པོ་
འདུལ་བྱེད་ཞལ་གསུམ་པ། ཞེས་ནག་པོ་ཆེན་པོ་ལྟ་བུ་རང་ཞལ་གསུམ་པར་
བཤད་པ་ཡང་ཡོད་པར་གྲགས་པ་སོགས་དང་འགལ་བའི་ཕྱིར་རོ། །དེས་ན་ཞལ་
གྲངས་ནི་དབུ་ཆེ་ཆུང་དང་། ཡན་ལག་རིང་ཐུང་སོགས་ཀྱིས་བཞག་ལ། སོར་
གྲངས་ནི། ཞལ་སོ་སོའི་བཅུ་གཉིས་ཆ་འམ་ཕྱེད་དང་བཅུ་གསུམ་ཆ་ལ་བཞག་
ནས་བརྩི་བར་བྱ་བ་ཡིན་ནོ། །དེ་ལྟར་ན་དང་པོར་སོར་མོ་བརྒྱ་ཉེར་ལྔ་པ་བརྗོད་
པར་བྱ་སྟེ། གཙུག་ཏོར་སོར་མོ་བཞི། དེ་ནས་སྐྲ་འཚམས་ཕྱེད་དང་ལྔ། དེ་ནས་
-305-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
མཛོད་པུ་སོར་བཞི་སྟེ་དེ་ལྟར་ཞལ་གོང་། ཤངས་རྩེ། ཀོསྐོ། མགྲིན་ཕྲེང་འོག་མའི་
བར་ཡང་དེ་ཇི་ལྟ་བ་བཞིན་ནོ། །དེ་ནས་སྙིང་ལྟེ་གསང་བའི་བར་ལ་ཞལ་རེ་རེ་སྟེ།
དེ་ལྟར་ན་གཙུག་ཏོར་ནས་གསང་གནས་ཀྱི་བར་ལ་ཞལ་ལྔའོ། །བརླ་དང་རྗེ་ངར་
གྱི་རྐང་ལ་ཞལ་དོ་དོ། དཔྱི་དཔུས་མོ་གཉིས་ལ་སོར་བཞི་བཞི། ལོང་བུ་མན་ལ་
ཕྱེད་དང་ལྔ་་སྟེ། དེ་ལྟར་གསང་གནས་ནས་རྙིང་པའི་བར་ཞལ་ལྔ་སྟེ། བཅུ་པོ་
ཐམས་ཅད་སོར་མོ་ཕྱེད་དང་བཅུ་གསུམ་པར་མཉམ་པས་བརྒྱ་ཉེར་ལྔ། ཞབས་
མཐིལ་གྱི་དཀྱུས་ལ་སོར་མོ་བཅུ་བཞི་སྟེ། དེ་ནི་སྐུའི་སྲིད་ལ་རྩི་་དོན་མེད་དོ། ཁ་
གཅིག་ཐོར་ཅོག་སྦགས་པས་ཞལ་དོ་སྟེ་ཞལ་བཅུ་གཉིས་བཤད་ཟེར་མོད་ཀྱི། ཁོ་
བོས་ནི་སྡོམ་འབྱུང་འགྲེལ་པར་རོ་ལངས་ ཞལ་བཅུ་གཉིས་པར་བཤད་པ་མ་
རྟོགས་ལོངས་སྐུ་ཞལ་བཅུ་གཉིས་པར་བཤད་མ་མཐོང་ངོ༌། །དེ་བཞིན་དུ་ཞེང་དུ་
བྲང་གི་ཚངས་ཐིག་ནས་ཕྲག་པའི་བར་ལ་ཞལ་གང་། བར་ལྷུ་སོར་ཉི་ཤུ། ལག་
ངར་བཅུ་དྲུག །ཕྱག་མགོ་བཅུ་གཉིས། གྲུ་མོ་དང་འཁྲིག་མར་སོར་རེ་རེ། འགྲེལ་
ཆེན་དང་སྡོམ་འབྱུང་འགྲེལ་པར་གསུངས་མོད་ཀྱི། སྡོམ་གྲངས་དྲུག་བཅུ་རེ་ཕྱེད་
དང་གསུམ་དུ་གསུངས་ཤིང་མཆུ་ཞེང་གབ་པར་གསུངས་པ་དང་། ཅུང་མི་འགྲིག་
པས་ན། གྲུ་མོ་འཁྲིག་མ་ཕྱག་མགོ་རྣམས་དུས་འཁོར་རྒྱུད་ཀྱི་རྩ་བར་མ་ཐོན་པ་
འགྲེལ་པས་ཁ་སྐངས་པ་ལ་རགས་རྩིས་ཤོར་བར་སྣང་བས་དང་པོ་གཉིས་ལ་
སུམ་ཆ་ རེ་དབྲི་ཞིང་ ཕྱི་མ་ལ་ སོར་ཕྱེད་མནན་པར་བྱའོ། །འདིར་ནི་སོར་མོ་
བརྒྱ་དང་བརྒྱད་པ་ལ་རིང་ཤོས་བྱེད་པའི་གཟོ་བོ་སོགས་ཀྱིས་བལྟས་ན་ལྷུ་ལག་
ཤིན་ཏུ་རིང་པར་སྣང་མོད་ཀྱི། རྒྱལ་བ་ཉིད་ཀྱིས་གསུངས་པ་འདི་གཙོ་བོར་བྱ་ཡི་
མི་ཕལ་གྱི་མིག་སྔར་མཛེས་པ་གཙོ་བོར་མ་བྱེད་གཅིག །དེར་མ་ཟད་ཅུང་ཟད་
-306-



ཤེས་རིན་པས་མཛད་པའི་དཔལ་འབྱོར་རྒྱལ་མཚོ་ལས་སྐུ་ཡི་ཕྱག་ཚད་ཀྱི་སྐབས་ཟུར་དུ་ཕྱུང་བ།
ཁྲོས་པའི་བདེ་མཆོག་ཀྱེ་རྡོར་དང་། དག་པའི་བྱང་སེམས་ཀྱི་སྐུ་ནི། ཞལ་ཚད་
བཅུ་པོ་འདིའི་སྟེང་ནས། སོར་ཕྱེད་ཕྱེད་ཀྱི་ཆ་ཕྲི་སྟེ་སོར་མོ་བརྒྱ་ཉི་ཤུ་པ་བྱས་
ནའང་དེ་ལྟར་སྣང་མོད་ཀྱི་སྔ་མ་བཞིན་ནོ། །ཞལ་ཚད་དགུ་པ་རྣམས་ལ་ནི།
གཙུག་ཏོར་སོར་དྲུག་ནོར་བུ་སོར་གཉིས་བྱེད་ཀྱང་དགུ་ལ་མི་ཐི་བར་བྱས། སྔར་
གྱིས་སོར་ཕྱེད་དང་ལྔ་པ་ཐམས་ཅད་བཞི་པ་དང་ཞལ་ཐམས་ཅད་སོར་བཅུ་
གཉིས་པར་བྱས་ནས་གཞན་འདྲ་བ་ལ། སྤྱི་དང་དཔུས་མོའི་སོར་བཞི་པོ་དང་
གཙུག་ཏོར་གྱི་སོར་བཞི་པོ་བོར་བ་ཡིན་ནོ། །ཞལ་ཚད་བརྒྱད་ པ་ནི། གཞན་
འཇལ་ལུགས་དགུ་པ་དེ་ཇི་བཞིན་ལ། ཞལ་གྱི་དཀྱིལ་འཁོར་དབྱིབས་གྲུ་བཞིར་
མངོན་པ་སྔ་མ་ལས་ཆེ་བ་གཅིག་བྱས་ལ་ཞལ་ཚད་གཞན་ཐམས་ཅད་ཞལ་དེའི་
རང་སོར་ཕྱེད་དང་བཅུ་གཅིག་མ་ལ་ཞལ་དུ་མིང་བདགས་ཤིང་སོར་མོ་བཞི་པ་
རྣམས་ཕྱེད་དང་བཞི་པར་བྱས་པས་ཞལ་དེའི་ཚད་བརྒྱ་འོང་བ་ཡིན་ཞིང་། དྲུག་པ་
དང་ལྔ་པ་དང་གསུམ་པ་སོགས་ཀྱང་དེས་བསྒྲེས་ནས་ཤེས་པར་བྱའོ། །དཔེར་ན་
ཞལ་ལྔ་པ་ལ་བཅུ་པ་དང་གཞི་ཁྱོན་མཉམ་པ་ལ་ཞལ་ཉིས་འགྱུར་གྱིས་ཆེ་བ་བྱས་
ཞལ་ཚད་གཞན་ཐམས་ཅད་དེའི་ཕྱེད་ཕྱེད་ལ་མིང་དུ་བརྟགས་པ་བཞིན་ནོ། །དེ་
བཞིན་ཞལ་གྱི་རྣམ་པ་ཡང་། རྒྱུད་ལས། ཁྱིམ་བྱའི་སྒོ་ང་ཏིལ་རྣམ་པ། །གྲུ་བཞི་
དང་ནི་ཟླུམ་པོར་བཅས། །ཐུན་མོང་སྐུ་རྣམས་ཐམས་ཅད་ཀྱི། །ཞལ་གྱི་དབྱིབས་
ནི་རྣམ་པ་བཞི། །སྐྱེས་བུ་ཆེ་དང་ལྷ་མོ་ཡི། ཁྱིམ་བྱའི་སྒོ་ང་ཏིལ་ གྱི་དབྱིབས།
མཛེས་ཤིང་ལྟ་ན་སྡུག་པ་ཡི། །ཞལ་གྱི་རྣམ་པ་གཉིས་ཉིད་བྱ། །ཡིད་དགས་ཤ་ཟ་
འབྱུང་པོ་དང་། ཁྲོ་བོ་རྣམས་ཀྱི་རྣམ་འགྱུར་དབྱིབས། །ཟླུམ་པོ་དག་དང་གྲུ་བཞི་
སྟེ༑ ༑ཞལ་ནི་ གཉིས་ དག་བྱ་བ་ཡིན། ཞེས་ གསུངས་པས། ཞི་ཞལ་ལ་སངས་
-307-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
རྒྱས་བྱང་སེམས་ཀྱི་ཁྱིམ་བྱའི་སྒོ་ང་། ལྷ་མོ་རྣམས་ཀྱི་ཏིལ། ཁྲོ་ཞལ་ལ་ཁྲོ་བོ་སྤྱིའི་
ཟླུམ་པོ། ཧ་ཅང་ཁྲོས་པའི་གྲུ་བཞི་རྣམས། ཞལ་གྱི་གཞི་གྲུ་གཞིར་བྱས་པའི་གྲྭ་
བཞི་ཀ་ནས་ཆ་ཕྲན་ཕྱེད་དང་གཉིས་བཅད་པ་དང་། གཉིས་ག་ནས་གཉིས་གཉིས་
བཅད་པ་དང་། གཉིས་ག་ནས་རེ་རེ་བཅད་པས་འབྱུང་པར་བཤད་ཀྱང་དང་པོ་
གཉིས་ལ་ལོགས་ནས་ཀྱང་རེ་རེ་བཅད་དགོས་ལ། ཞལ་བཞི་པོ་དེ་འཁོར་ལོ་བདེ་
མཆོག་གི་གཡས་དང་། རྒྱབ་དང་མདུན་དང་གཡོན་ཞལ་གྱི་དབྱིབས་སུ་བཤད་
ཅིང་༑ རིམ་པ་ལྟར་སངས་རྒྱས་བྱང་སེམས་རྣམས་དང་། ཕག་མོ་གཟུགས་ཅན་
དུམ་སྐྱེས་མ་རྣམས་དང་། ཁྲོ་མོ་རྣམས་དང་། མ་མོ་དང་དཔའ་བོ་དཔའ་མོ་རྣམས་
ཀྱི་ཞལ་ཡང་དེ་དག་དང་འདྲ་བར་བྱ་བར་གསུངས་ལ། སྤྱན་ནི་རྩ་ཞལ་ལ་ཟླུམ་པོ་
ཞེང་དུ་ནས་བཅུ་དང་། དཀྱུས་ལ་ནས་བཅུ་བཞི། རྒྱབ་ཞལ་ལ་ཞེང་ནས་དྲུག་དང་
སྐྱུས་ནས་བཅོ་བརྒྱད་དེ་ཉ་ལྟ་བུ། གཞན་གཉིས་ལ་ཞེང་སོར་གཅིག་དང་། དཀྱུས་
སོར་གཉིས་པདྨ་ལྟ་བུ་ བྱ་བར་བཤད། ནས་ནི་སོར་གྱི་བརྒྱད་ཆ་ལ་བྱ་བར་
གསུངས་སོ། སྤྱན་རྣམས་ནི་ཕལ་ཆེར་ཁྲོ་ཞལ་གྱི་སྤྱན་དུ་སྣང་ལ། ཞི་བའི་སྤྱན་ནི་
སངས་རྒྱས་རྣམས་ལ་བསམ་གཏན་གྱི་གཟིགས་སྟངས་ཞིང་ནས་གཉིས་དང་
དཀྱུས་ནས་ཉེར་གཅིག་པ་གཞུའི་རྣམ་པ་བྱང་སེམས་རྣམས་ལ་ནས་བཞི་དང་ཉི་
ཤུ་སྟེ་ཨུཏྤལ་ལྟ་བུ། ལྷ་མོ་རྣམས་ལ་བདེ་མཆོག་གི་ནུབ་ཞལ་ལྟ་བུའོ། །དེ་ལྟར་
ཞལ་ཕྱག་རྣམས་ལྡན་ལྷ། །ཤིན་ཏུ་ཞི་དང་ཞི་མ་ཁྲོ། ཁྲོ་དང་ཤིན་ཏུ་ཁྲོས་པ་བཞི།།
དང་པོའི་ཕྱག་ཚད་གཙོར་བྱས་ནས། །གཞན་རྣམས་ཁྱད་པར་ཅུང་ཟད་བརྗོད།།
ཕལ་ཆེར་ཤུགས་ལ་རྟོགས་པར་འགྱུར། །དང་པོ་ལ་ཡང་ལོངས་སྤྲུལ་གཉིས།།
ལོངས་སྐུ་བཞུགས་དང་བཞེངས་པ་དང་། །གཉིས་ཀའི་ཐུན་མོང་མཆུ་ཞེང་ནི།།
-308-



ཤེས་རིན་པས་མཛད་པའི་དཔལ་འབྱོར་རྒྱལ་མཚོ་ལས་སྐུ་ཡི་ཕྱག་ཚད་ཀྱི་སྐབས་ཟུར་དུ་ཕྱུང་བ།
སངས་རྒྱས་སོར་མོ་བརྒྱ་ཉེར་ལྔ། །ཞལ་རེ་ཕྱེད་ཕྱེད་བཅུ་གཉིས་པ། །ཞལ་བཅུར་
མཆུ་ཞེང་མཚུངས་ཕྱིར་རོ། །དག་པའི་བྱང་སེམས་ལོངས་སྐུ་དང་། །སངས་རྒྱས་
སྤྲུལ་སྐུ་བདེ་དགྱེས་སོགས། །སོར་ཕྱེད་བཅུ་པོ་ཕྲི་བ་ཡི། །བརྒྱ་དང་ཉི་ཤུར་མཆུ་
ཞེང་ མཉམ། །སར་ གནས་ བྱང་ སེམས་ ལོངས་ སྐུ་ དང༌། །ཕག་ མོ་ སྤྱན་ སོར་
གཤེགས་མ་དང་། །སངས་རྒྱས་སྤྲུལ་སྐུ་ཤཱཀ་ཐུབ་སོར། །ཞལ་དགུ་སོར་མོ་བརྒྱ་
དང་བརྒྱད། །དགུ་བརྒྱད་གཉིས་ཀ་ཞི་མ་ཁྲོ། ཁྲོ་བོ་ཕལ་ཆེར་ཞལ་ཚད་བརྒྱད།།
སོར་མོ་དགུ་བཅུ་དྲུག་པར་འདོད། །ཤིན་ཏུ་ཁྲོས་ལ་ཞལ་ལྔ་དང་། །སོར་མོ་དྲུག་
བཅུ་རེ་གཉིས་སོར། །ཞལ་ཚད་གསུམ་པའང་བཤད་ཅེས་གྲགས། །རྒྱལ་བའི་
སྤྲུལ་སྐུ་ཡིན་ན་ཡང་། ཁྲོ་བོ་རྣམས་ལ་མཚན་དཔེ་ཡི། །ཕྱག་རིང་མཛེས་སོགས་
མི་དགོས་ཀྱི། །མི་སྡུག་བཅོ་བརྒྱད་ལ་སོགས་པ། །གང་ལ་གང་འདུལ་ངེས་མེད་
ཡིན༑ ༑རྒྱལ་ བའི་ ཞལ་ ཚད་ བཅུ་ པོ་ནི། །གཙུག་ཏོར་ སྐུ་ འཚམས་མཛོད་ སྤུ་
རྣམས༑ ༑སོར་ཕྱི་ཕྱེད་དང་ལྔ་དང་བཞི། ཤང་རྩེ་ཀོས་སྐོ་མགྲིན་པ་ཡང་། །དེ་
བཞིན་སྙིང་ལྟེ་གསང་གནས་རྣམས། ཞལ་རེ་ཕྱེད་བཅས་བཅུ་གཉིས་པའོ། །བརླ་
དང་རྗེ་ངར་ཞལ་དོ་དོ།། དཔྱི་དང་དཔུས་མོ་ལོང་བུ་མན། །བཞི་བཞི་ཕྱེད་བཅས་
བཞི་ པ་ སྟེ། །ཞབས་ འབིལ་ བཅུ་ བཞི་ འདིར་ མི་ བགྲང་། །དེ་བཞིན་འདོམས་
ལའང་ཞལ་བཅུ་སྟེ། ། དབུས་ནས་ཕྲག་པར་ཞལ་གང་་དང་། །བར་ལྷུ་ཕྱག་ངར་
ཕྱག་མགོ་རྣམས། །ཉི་ཤུ་བཅུ་དྲུག་ཞལ་གང་སྟེ། གྲུ་མོ་འཁྲིག་མ་སུམ་གཉིས་
རེའོ། །གཙུག་ཏོར་དབུས་སུ་ཚུད་པ་ཡི། །ཐོར་ཅོག་སྲིད་ལ་བཅུ་གཉིས་དང་།།
དཔའ་བོ་སེམས་་དཔའ་བརྒྱད་དམ་དགུ །ཐོར་ཅོག་སྲིད་ལ་མི་རྩིའོ། །ཞལ་ལ་
སོགས་ པའི་ ཞེང་ཚད་ནི། །ཞལ་བསྟོད་དགུ་དང་ཞལ་བསྐྱེད་བཅུ། ཞལ་སྨད་
-309-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
བདུན་སོགས་ཅི་རིགས་བྱ། །སྙན་ཞིང་གཉིས་སྟེ་སྲིད་དུ་བཞི། །སྙན་ཞལ་བཞི་
སོགས་ཅི་མཛེས་ཡིན། །སྤྱན་དཀྱུས་གསུམ་ལྷག་ཞེང་དུ་ནི། །ནས་གཉིས་བཞི་
སོར་ མཛེས་ པར་ བྱ། །སྨིན་དཀྱུས་བཞི་ པོ་ གཞུ་ ལྟ་ བུ། །སྙན་ གྱི་ རྩེ་ དང་ ཐད་
མཉམ་སྟེ། །སྙན་བུག་སྤྱན་ལས་ཅུང་ཟད་དམའ། །སྨིན་ཕྲག་ཕྱེད་དང་གཉིས་
དབུས་སུ། །མཛོད་དཔུ་སོར་གཅིག་ཟླུམ་ཞིང་མཛེས། །སྤྱན་དབུས་སོར་གཅིག་
བཤད་པ་ནི། །བདེ་མཆོག་ཁྲོ་ཞལ་དབང་བྱས་པས། །སྨིན་མའི་ཕྲག་དང་མཉམ་
པ་མཛེས། །སྤྱན་གྱི་ནག་ཆ་སོར་གཅིག་སྟེ། །འབྲས་བུ་སོར་གྱི་ལྔ་ཆའོ། །ཤངས་
རྩེའི་ཞེང་ནི་སོར་གཉིས་སྟེ། །མཆུ་དང་ཀོསྐོའང་དེ་དང་མཚུངས། །མཆུ་སྒྲོས་མ་
མཆུ་སོར་གཅིག་དང་། །ཡ་མཆུ་སོར་ཕྱེད་ཆེར་མི་རུང་། །ཤང་རྩེ་དང་ནི་ཡ་མཆུའི་
བར༑ ༑སོར་གཅིག་བཤད་པའང་བདེ་མཆོག་སོགས། །ཅུང་ཟད་ཞལ་གདངས་
ལ་དགོངས་པས། །ཤིན་དུ་ཞི་ལ་ཕྱེད་གཉིས་ལྷག །ཀསྐོའི་དཔངས་ལ་གཉིས་
བཤད་པའང་། །དེ་དང་འདྲ་བས་ཅུང་ཟད་བསྐྱེད། །ཞལ་དཀྱུས་སོར་མོ་བཞི་པ་
སྟེ༑ གྲ་གཉིས་གྱེན་དུ་ཅུང་ཟད་བསྟོད། །སྨིན་མའི་སྦོམ་་སར་ནས་གཉིས་ཏེ།
སྙན་གྱི་སྒྲི་ཁ་སོར་ཕྱེད་བསྐོར། །རྡོ་གཞོང་ལྟ་བུར་སོར་གཅིག་དང་། །བུ་གར་
སོར་ གཅིག་ཟླུམ་ཞིང་འགྲིལ། །མགུལ་ཞེང་སོར་མོ་བརྒྱད་པ་སྟེ། །སྙན་འོག་
མགུལ་བསྙེར་སོར་མོ་དང་། དེ་ནས་ཕྲ་གོང་ཞལ་རེ་སྟེ། །སྐུ་བསྟོད་སྦོམ་པར་སུམ་
བཅུའོ། །དཔུང་ ལྷུའི་སྦོམ་ སར་སོ་དྲུག་སྟེ། གྲུ་མོར་ ཕྱེད་ལྔ་ འཁྲིག་མར་ནི། །
གསུམ་ཟེར་འཕྲོས་པས་ཕྱེད་དང་བཞི། །ཕྱག་འཐིལ་གྲུ་བཞི་དྲུག་ཟེར་ཡང་། །
སྲིད་བདུན་ཞེང་ལ་ལྔ་པར་བཤད། །གུང་མོ་སོར་ལྔ་་འཛུབ་མོ་ན། །དེའི་སེན་
མོའི་རྩ་བར་སླེབ། །མིང་མེད་དེ་ལས་སོར་ཕྱེད་རིང་། །དེ་གསུམ་སྐྱེས་པ་མཉམ་
-310-



ཤེས་རིན་པས་མཛད་པའི་དཔལ་འབྱོར་རྒྱལ་མཚོ་ལས་སྐུ་ཡི་ཕྱག་ཚད་ཀྱི་སྐབས་ཟུར་དུ་ཕྱུང་བ། །
པོ་སྟེ། །མཐེ་ཆུང་དེ་ལས་སོར་ཕྱེད་དམའ། །རྩེ་མོས་མིང་མེད་སོར་གཅིག་སླེབ།།
མཐེ་བོང་སྐྱེ་ས་སོར་གསུམ་དམའ། །མཛུབ་མོའི་སུམ་ཆར་ཅུང་མི་སླེབ། །མཐེ་
བོང་ཚིགས་གཉིས་མངོན་པ་སྟེ། གཞན་བཞི་སུམ་ཆར་མངོན་པའོ། །སེན་མོ་
ཚིགས་ཀྱི་ཕྱེད་ནས་རྩལ། །མཛུབ་བརྩེར་ཅུང་ཟད་མ་སླེབ་པའོ། །བྱང་སྟོད་སོར་
མོ་བཅོ་བརྒྱད་སྟེ། །བྱང་སྨད་བཅུ་གཉིས་སྟ་ཟུར་སྨད། བཅོ་བརྒྱད་བྱིན་གྱིས་
འཕེལ་བའོ། །བརླའི་ཞེང་ཚད་སོར་བཅུ་སྟེ། །ཉ་ལ་སོར་དྲུག་བྱིན་བཞུག་བཞི།།
ཞབས་མཐིལ་ཆེ་སར་སོར་དྲུག་དང་། ཆུང་སར་ཕྱེད་དང་བཞི་ཡིན་ཏེ། །གབ་པའི་
ཚུལ་གྱིས་ཅུང་ཟད་སྐྱུང་། །མཐེ་བོང་སོར་གསུམ་སྦོམས་སུ་གཉིས། །གཞན་ཀུན་
མཆུ་ཞེང་རིམས་ཀྱིས་སྐྱུང། །བཞུགས་པ་རྡོ་རྗེའི་སྐྱིལ་དཀྲུང་ལས། །དཔུས་མོའི་
རྩེ་ནས་རྩེ་ཡི་བར། །ཞལ་ཚད་བཞི་རུ་ངེས་པས་ན། །ཟླ་གདན་སྟེང་ནས་མཛོད་
དཔུ་དང་། །མཆུ་ཞེང་མཉམ་པོ་ཡིན་པ་ལ། །བོད་འགའ་དཀྱིལ་དཀྲུང་དཔངས་
དམའ་：པར[བར]། །མཐོང་ནས་སྐྱེད་པར་སོར་བཞི་：མནན[བསྣན] ། །
དེས་ན་ཤང་རྩེ་དང་མཉམ་ཟེར། །དཔུས་མོའི་དཔངས་ལ་སོར་མོ་བཞི། །ང་པ་
སོར་གསུམ་སྟེང་དུ་སྟེ། །རྟིང་པ་གཉིས་པར་སོར་བཞི་ལྷག །གཞེངས་པ་གཡས་
བརྐྱང་གཡོན་བསྐུམ་དང༌། །བཟློག་དང་ས་ག་ཟླུམ་པོ་དང་། །རོལ་པ་ལ་སོགས་
གང་གསུངས་རྣམས། །དང་པོ་བཞི་པོ་སོར་མོ་རྣམས། །ལོགས་སུ་བསྟན་པར་
ཁྱད་པར་མེད། །དང་པོ་གཉིས་པོ་མཐོ་ལྔའི་ ： མགྱངས་ [རྒྱང]། །བཤད་ཀྱང་
ཞབས་གཉིས་ཚད་ལྡན་དུ། །བཏང་ནས་བརྐྱང་བསྐུམ་ཚུལ་བཞིན་དུ། །བྱས་པ་
ཉིད་ཀྱིས་ཀུན་ལ་འགྲུབ། །ས་ག་སྙིང་མའི་བར་སོར་བཞི༑ བརླ་དང་བྱིན་པ་དྲང་
པོར་སྲང་། །བཟླུམ་པོ་དེ་དང་འདྲ་བ་ལ། །དཔུས་མོ་ཕྱིར་ལ་གདེང་པའོ། །རོལ་
-311-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
པ་ གཡོན་ གྱི་ སོར་ མོ་ནི། །མདུན་དུ་དྲང་བསྟན་དེའི་ལོང་བུར། །གཡས་པའི་
：བསྟིང་ [རྟིང]པ་བཀན་ནས་ནི། །སོར་མོ་ལོགས་སུ་བསྟན་པ་ཉིད། །གཡས་
རོལ་ཞེས་བྱ་གཡོན་རོལ་བཟློག །མཉམ་པ་ས་ག་ལྟ་བུ་ལ། །བར་མེད་མཉམ་
པར་གཅེར་བའོ། །གཞན་ཡང་བཞུགས་སྟབས་མང་བཤད་པས། །དཀྱིལ་ཆོག་ས་
ཆོག་སྐབས་རྣམས་དང་། །རང་རང་མངོན་རྟོགས་རྣམས་སུ་བལྟ། །དེ་རྣམས་ཞལ་
ཚད་བཅུ་པའི་ཚད། །དགུ་པ་ལ་ནི་ཞལ་རས་ཉིད། །ཅུང་ཟད་བསྐྱེད་དེ་བརྒྱད་པོ་
རྣམས༑ ༑རང་སོར་ཕྱེད་དང་བཅུ་གཅིག་ལ། །ཞལ་རེའི་མིང་དེ་མདོར་ན་ནི། །
མཆུ་ལ་བཅུ་ཆ་བྲི་བ་ལ། །ཞེང་ལ་བཅུ་ཆ་ཀུན་དུ་བསྐྱེད། །དེ་བཞིན་ཞལ་ཚད་ལྔ་
པ་ལ། །མཆུ་ཀུན་ཕྱེད་ལ་ཞལ་མི་སྟེ། །ཞེང་ཀུན་འདབ་ཀྱིས་བསྐྱེད་པས་འགྲུབ།།
འོན་ཀྱང་སྦོམ་སར་སྦོམ་ཞིང་གྲིམས། །ཕྲ་སར་ཉག་ཅིང་མཁྲང་ལ་འགྲིལ། །:ཞི་
བརྒྱས་[ཞིབ་རྒྱས]སྡོམ་འབྱུང་འགྲེལ་པ་སོགས། །གཞན་དུ་བལྟ་ཞིང་མཁས་ལ་
བསླབ༑ ༑གཙོ་བོར་རྒྱ་བོད་མཁས་པ་ཡིས། །ཕྱག་རྗེས་ནན་ཏན་གྱིས་བརྩལ་
ནས༑ ༑བལྟས་ཤིང་དཔྱད་ལ་ལག་ལེན་གདབ། །སློབ་་དཔོན་བླུན་པོའི་ངག་རྒྱུན་
དང་༑ ༑རང་གིས་སྡུག་གོམས་ངན་ལང་གིས། །དད་ལྡན་ཡོ་བྱད་ཆུད་མི་གཟན།།
ཐུབ་པ་ ཆུ་ ལོན་མར་ གྲགས་ སོགས། །ཕྱག་ ཚད་རྣམས་ དང་མི་མཐུན་ཡང་།།
མཁས་པས་བྱས་ཤིང་གྲགས་ཆེ་བ། །ཀུན་གྱིས་མཐུན་སྣང་གྲུབ་པ་ཡི། །ཀུན་ལ་
མཛེས་པར་སྣང་བ་འགའ། །ཤེས་ནའང་མཁས་པའི་ཕྱག་རྗེས་བལྟོས། །ཕྱག་ནི་
གཉིས་ཀའམ་གང་རུང་གཅིག །མཉམ་བཞག་་ཡོད་ན་འགྱིང་མེད་གསུངས། །
ཕྱག་མང་ཡིན་ན་འགལ་བ་མེད། །ཕྱག་གཡས་ལྡིང་ལ་གཡོན་འགྱིང་དང་། །
གཡོན་ལྡིང་བཟློག་བྱ་ཞབས་སྟབས་ཀྱང་། །གང་གི་ཕྱོགས་སུ་དབུ་འགྱིང་ཡང་། །
-312-



ཤེས་རིན་པས་མཛད་པའི་དཔལ་འབྱོར་རྒྱལ་མཚོ་ལས་སྐུ་ཡི་ཕྱག་ཚད་ཀྱི་སྐབས་ཟུར་དུ་ཕྱུང་བ། །
བཟློག་ན་འགྱེལ་བའི་སྐྱོན་དུ་འགྱུར། །ཞལ་འགྱིང་གང་དུ་བྱས་ཕྱོགས་ཀྱི། །
བཟློག་པར་བྱང་བསྟོད་འབུར་བ་དང་། །རང་སར་སྟ་ཟུར་འབུར་བ་ གཅེས། །
སུམ་ཁུགས་དྲང་ན་མཛེས་པར་འགྱུར། །དྲང་སྲོང་ཆ་ཕྱེད་སྐེམ་པ་དང་། གཞོན་
ནུའི་ཆ་ལགས་གཞོན་ཤ་རྒྱས། །ཕོ་རྣམས་སྟོད་རྒྱས་སྨད་ཞུམ་དང་། །མོ་རྣམས་དེ་
ལས་བཟློག་པར་བྱ། ཁྲོ་བོ་གར་གྱི་ཉམས་དགུ་ལྡན། །རྒྱན་དང་མདངས་ཀྱིས་
སྒེག་པ་རྣམས། །འགྱིང་དང་རོལ་པས་དཔའ་བ་སྟེ། །སྤྱན་ལོག་ཁྲོ་གཉེར་མི་སྡུག་
པ༑ ༑འཛུམ་ཞིང་：གཞད་[བཞད]འདྲ་དགོད་པའི་ཉམས། །ཧཱུཾ་ཕཊ་སྒྲོག་་འདྲ་
དྲག་ཤུལ་ཆེ། །མཚོན་ཆ་ཕྱར་ལྡིང་འཇིགས་སུ་རུང་། །སྤྱན་དམར་གཞོན་ཤ་སྙིང་
རྗེའི་ཉམས། །ཞལ་གདངས་རྐན་སྡེབ་དང་འདྲ་རྔམས། །གཉེན་ལྕུག་ཤ་འཇམ་ཞི་
བའི་ཉམས། །དབུ་སྐྲ་ཞལ་གང་གྱོན་རྗེས་ཤིང་། །ཨག་ཚོམས་སྨིན་མའང་གྱེན་
རྗེས་འཁྱོག །མདོར་ན་ཡིད་ལ་ལེགས་ཤར་བ། །ལག་ཏུ་བཏབ་པས་ཉམས་ཀུན་
འབྱུང་༑ ༑ཡིད་འཕྲོག་བསྟན་པའི་ཕྱི་མོར་འགྱུར། ཁྲི་རྒྱབ་བཤད་པར་བྱ་བ་ལ། །
དུས་འཁོར་རྩ་རྒྱུད་ཀྱི་དུམ་བུ་ལས། ཁྲི་ལ་ཁྲི་བསྟན་དང་། ཁྲི་གདོང་དང་། ཁྲི་
རྐང་དང་། ཁྲི་རྨང་གཉིས་དང་། བ་གཾ་དང་། ལན་ཀན་ནཾ་པུ་ཤུ་སྟེ། བདུན་པོ་བྱང་
ཕྱོགས་སྡེ་ཚན་བདུན་དང་དག་པ་སྦྱར་བ་ཙམ་དང་། རྒྱབ་ཡོལ་ལ་རྒྱན་སྣ་དྲུག་
ཕྱིན་དྲུག་དང་སྦྱར་ཏེ། བྱ་ཁྱུང་ཀ་རུ་ཎ་སྟེ་སྙིང་རྗེ་དང་། ཆུ་སྲིན་པུ་ར་ཎ་་སྟེ་གྲོང་
ཁྱེར་དང་། མི་ཆུང་བྱ་ར་ཎ་སྟེ་ཚོགས་བདག་དང༌། གླང་ཆེན་གུ་ར་ཎ་སྟེ་བླ་མ་
དང་༑ རི་དགས་ཤ་ར་ཎ་སྟེ་དབང་ཕྱུག་དང་། ཀླུ་ཕྲུག་ནཱ་ར་ཎ་སྟེ་སྒྲོལ་མཛད་
རྣམས་རིམ་པ་བཞིན་ཤེས་རབ་ནས་སྦྱིན་པའི་བར་ཕར་ཕྱིན་དྲུག་ལུགས་བཟློག་
དང་དག་པ་སྦྱར་ནས་གསུངས་ཤིང་། ཁྲི་ལ་ལ་སེང་གེ་གླང་ཆེན་རྟ་རྨ་བྱ་ཤང་ཤང་
-313-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
གི་འདེགས་བྱེད་་དང་། ནོར་བུ་དང་ཉི་ཟླ་དང་པདྨའི་གདན་རྣམས་ནི། རིམ་པ་
བཞིན་སྟོབས་དང༌། སོ་སོ་ཡང་དག་པར་རིག་པ་དང་། དབང་བཅུ་དང་། སྨོན་
གནས་ཤེས་པ་དང་། བྱང་ཆུབ་ཀྱི་ཕྱོགས་དང་། དོན་དམ་ཨེ་དང་། ཀུན་རྫོབ་བཻ་
དང་༑ སྒྲིབ་པ་གསུམ་གྱི་མ་གོས་པ་རྣམས་དག་པ་དང་། ཚད་མེད་བཞི་དང་བསྡུ་
དངོས་བཞི་ལ་སོགས་པ་རྣམས་མཚོན་པར་བྱེད་པ་སེང་རྒྱན་དང༌། དར་གྱི་བློ་
བསྟན་ལ་སོགས་པ་གསུངས་སོ། བོད་སྔ་མ་དག་གིས་ཁྲི་ལ་བརྩེགས་ཉི་ཤུ་རྩ་
གཅིག་ལ་སོགས་པའི་སྤྲོས་པ་དང་། རྒྱབ་ཡོལ་རྒྱས་པ་ཕུབ་ལ་ཞོལ་བརྟགས་པ་
ལྟ་བུ་དང་། འབྲིང་པོ་པད་འདབ་ལྟ་བུ་དང་། བསྡུས་པ་ལྕགས་རྩེ་མ་དང་། སྒོང་
གཟུགས་མ་ལ་སོགས་པའི་ལག་ལེན་མང་དུ་སྣང་ན་་ཡང་
། འབྲིང་པོ་ཙམ་གྱིས་
ཚད་དང་གཟོ་ལུགས་ཤེས་ན་གཞན་རྣམས་ཤུགས་ལ་འབྱུང་པས་འདི་སྐད་ཅེས་བྱ་
སྟེ༑ གདན་ཁྲི་འཕང་དུ་ཞལ་དྲུག་བྱ། །ས་འཛིན་ཞལ་གང་དེ་སྟེང་དུ། །རྡོ་རྗེའི་
གདན་ཕྲེང་སོ་བཞིའི་སྤངས། །ནོར་བུ་སུམ་རྩེགས་སོར་གཉིས་ཏེ། ལྷ་སྣམ་སོར་
བརྒྱ་ནོར་བུ་གསུམ། །ཕྱེད་དང་གཉིས་རེ་དེ་སྟེང་སུ། །པད་འདབ་་སོར་མོ་བཅུ་
དྲུག་སྤངས། །ནོར་བུ་ཉིས་རྩེག་སོར་རེ་དང་། །སུམ་ཆ་རེ་སྟེ་བྲེ་སོར་བཞི། །དེ་
སྟེང་ནོར་བུ་སྔ་མ་ཙམ། །གླང་རྒྱབ་སོར་མོ་ཕྱེད་དང་བཞི། །ནོར་བུ་སོར་གང་བཞི་
ཆའི་ཚད། །སེང་ཁྲི་སོར་མོ་བཅུ་པ་སྟེ། །ནོར་བུ་སྔ་མ་ཙམ་སྟེང་དུ། །བང་ཆུང་
སོར་དོ་བཞི་ཆའི་ཚད། །བད་ཆེན་སོར་བཞི་བཞི་གསུམ་སྟེ། །ཙཎཱ་སོར་དོ་བཞི་
ཆས་དམན། །སྟེང་ཁེབས་སོར་གཅིག་བཞི་ཆའོ། །སྲིད་དུ་ས་འཛིན་ཞལ་བཅུ་
གསུམ༑ ༑ལྷས་རྣམས་སོར་བདུན་ཞལ་བཅུ་གཅིག །སེང་ཁྲི་ཞལ་བརྒྱད་སོར་
བཞི་བརྒྱབ། །ད་ཆེན་ཞལ་ཚད་བཅུ་ཡིན་ཞིང་། །གཞན་རྣམས་སྐྱོང་འབུར་ཕུགས་
-314-



ཤེས་རིན་པས་མཛད་པའི་དཔལ་འབྱོར་རྒྱལ་མཚོ་ལས་སྐུ་ཡི་ཕྱག་ཚད་ཀྱི་སྐབས་ཟུར་དུ་ཕྱུང་བ།
ལ་ཤེས། །འོན་ཀྱང་ཞིབ་དུ་སྦྱོར་འདོད་ན། །ཙཎཱབད་ལས་སོར་བཞིའི་བཏུང་། །
དེ་བས་སྟེན་ཁེབས་སེར་དོ་བཅག བད་ཆུང་བད་ལས་སོར་དྲུག་ཏུ། །དེ་བས་ནོར་
བུ་ སོར་ དོས་ དམན། དེ་བས་ སེང་ཁྲི་སོར་ དོས་བཅག །དེ་འོག་ནོར་བུ་སོར་
གསུམ་བསྲིང་། །དེ་བས་གླང་རྒྱབ་སོར་བཞི་བསྲིང་། །དེ་འོག་ནོར་བུ་སྟེང་དང་
མཉམ༑ ༑དེ་བའི་བྲེ་ནི་སོར་གང་ཐུང་། །ནོར་བུ་གཉིས་ནི་འཕང་ཙམ་བསྲིང་། །
པད་འདབ་རྩ་བ་སོ་གང་བསྲིང་། །འདབ་མའི་རྩེ་མོ་སོར་ལྔ་བསྲིང། །ནོར་བུ་
གཉིས་དང་ལྷ་སྣམ་དག། །སོར་མོ་དོ་དོ་ཕྱིར་ལ་སྐྱེད། །ནོར་བུ་གསུམ་པའོ་སྔ་མ་
བཞིན༑ ༑རྡོར་ཕྲེང་སོར་དོས་ས་འཛིན་ནི། །སོར་མོ་གསུམ་ཆས་བསྲིང་བར་བྱ། །
རྒྱབ་ཡོལ་སྐུ་ཚད་ཉིས་འགྱུར་དང་། །ཞལ་གང་ཚད་ཀྱི་ཚངས་ཐིག་གདབ། །འོག་
ནས་སྟེང་དུ་ཞལ་ལྔ་དང་༑ ༑སོར་གང་ཚད་ཀྱིས་རྟོགས་བྱས་ལ། །དེ་ནས་སྟེང་
དུའང་དེ་ཙམ་བསྐྱེད། །སྟེང་འོག་རྟགས་ནས་ གཡས་ གཡོན་དུ། །བྱ་རོག་ རྗེས་
བཙན་ཐིག་གཅིག་གདབ། །དེ་ལ་དཔུང་ཁྲིའི་སྟེང་འབྱུང་མོད། འོན་ཀྱང་མཐའ་
གཉིས་སོར་ལྔ་ལ། །སྟོད་ནས་ཐིག་གདབ་ཅི་མཛེས་བྱ། ཚངས་ཐིག་དཔུང་ཐིག་
འཛོམས་ས་ནས། །སྟེང་གི་ཕྱོགས་སུ་ཞལ་དོ་ནུར། །ནོར་བུ་མ་གཏོགས་སྐུ་དེ་ཡི།།
ཟླ་སྟེང་གཙུག་ཏོར་བར་ཚད་ཀྱི། །སྲད་བུས་དཔུང་ཁྲིའི་སྟེང་ནས་བསྐོར། རྩེ་མོར་
ཅུང་བསྣན་གཡས་གཡོན་དུ། །ཅུང་ཟད་སྟེང་སྟོད་ཅི་མཛེས་བྱ། །རྒྱབ་ཡོལ་དཔུང་
བར་སོར་བརྒྱད་ཙམ། །བསྟན་ལ་སྟོད་བརྒྱས་དབྱིབས་ལེགས་བྱ། །བསྐོར་ཐིག་
སྣ་ཡི་ཅི་རན་དང་། །འོག་ཏུ་ཚངས་ཐིག་གཡས་གཡོན་དུ། །ཞལ་བཞི་སོར་ལྔའི་
ཚད་ཙམ་གྱི། །ས་ནས་གྱེན་འཐུར་་ཐིག་རེ་གདབ། །དེ་དག་རྒྱབ་ཡོལ་ཕྱིར་རྒྱའི་
ཚད༑ ༑སྟོད་རྒྱས་སྨད་ཕྱོགས་ཅུང་ཟད་ཞུམ། །པད་འདབ་ཟླུམ་རྒྱས་དབྱིབས་འདྲ་
-315-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
བྱ༑ ༑མཐའ་སྐོར་མེ་རི་པ་ཊ་དང་། །རྡོ་རྗེ་ཕྲེང་དང་ཟླུམ་སྐོར་རྣམས། །སོར་མོ་
ཕྱེད་དང་བཞི་དང་ནི། །སོར་དོ་དང་ནི་སོར་བརྒྱད་ཙམ། །དེ་དག་བར་བར་མུ་
ཏིག་ཕྲེང་། །སོར་མོ་ཕྱེད་ཕྱེད་མཛེས་པས་བརྒྱན། །དེ་ནང་བར་སྐོར་ལྡེམ་པ་གཙོ།
།བཀོད་ལེགས་མཛེས་ཤིང་ཁྱད་འཕགས་བྱ། །ལུགས་འདི་དིང་སང་མཛེས་པར་
གྲགས། །འོན་ཀྱང་ཕྱི་དུས་གདན་ཁྲི་རྣམས། །བཞེངས་པ་ཤིན་ཏུ་ཉུང་བར་སྣང་།
།ཤོམས་ན་ཤིན་ཏུ་གལ་ཆེ་བས། །གང་འགྲུབ་ནན་ཏན་བསྐྱེད་པར་བྱ། གཅིག་
ཞུས།། །།
-316-



༄༅། །རྟེན་གསུམ་བཞུགས་གནས་དང་བཅས་པའི་
སྒྲུབ་ཚུལ་དཔལ་འབྱོར་རྒྱ་མཚོ་བཞུགས་སོ། །
ན་མོ་མཉྫ་ཤྲཱི་ཡེ། རྟེན་གསུམ་བཞུགས་གནས་དང་བཅས་པའི་སྒྲུབ་ཚུལ་
རྒྱས་པར་བཤད་པ་དཔལ་འབྱོར་རྒྱ་མཚོ་ཞེས་བྱ་བ། བླ་མ་དང་འཇམ་པའི་
དབྱངས་ལ་ཕྱག་འཚལ་ལོ། །ཚོགས་གཉིས་རྟ་ལྗང་བཞོན་པ་ལ་ཆགས་ཤིང་།།
ལེགས་བཤད་ཚ་ཟེར་ཐིགས་པའི་གཞོན་ནུ་མ། །ཕན་བདེའི་འདབ་སྟོང་གེ་སར་
བཞད་པའི་ དཔལ། །འཇམ་མགོན་བླ་མའི་ཉི་མས་དགེ་ལེགས་མཛོད། །ཐུབ་
དབང་ཁ་བའི་རྡུལ་བརྩེགས་ལེགས་འོངས་ཤིང་། །ལུང་དང་རྟོགས་པའི་གཏིང་
མཐའ་ཟད་མི་ཤེས། །མཁས་མཆོག་ཀླུ་དབང་ཀུན་གྱིས་བསྟེན་པའི་གཞི། །ཐུབ་
བསྟན་རིན་ཆེན་འབྱུང་གནས་ལ་ཕྱག་འཚལ། །འགྲོ་འདིའི་ཕུན་ཚོགས་གང་ལ་
རག་ལས་པར། །ཐུབ་བསྟན་གནས་དང་འཕེལ་བར་འགྱུར་བའི་ཐབས། །དགེ་
འདུན་སྡེ་དང་རྟེན་གསུམ་བཞེངས་པའི་ཚུལ། །མདོ་རྒྱུད་མཁས་པའི་རྗེས་འབྲང་
འདིར་བཤད་བྱ། །འདིར་ཡང་རིག་པའི་གནས་ལྔ་དག་ལ་མཁས་པར་མ་བྱས་
ན༑ ༑འཕགས་མཆོག་གིས་ཀྱང་ཐམས་ཅད་མཁྱེན་ཉིད་ཐོབ་མི་འགྱུར། །དེ་ལྟ་
བས་ན་གཞན་དག་ཚར་བཅད་རྗེས་བཟུང་དང་། །རང་ཉིད་ཀུན་ཤེས་བྱ་ཕྱིར་དེ་
ལ་དེ་བརྩོན་བྱ། །ཞེས་མདོ་སྡེ་རྒྱན་ལས་གསུངས་པ་ལྟར། སྤྱིར་རིག་པའི་གནས་
-317-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ལྔའི་ནང་ནས་བཟོ་རིག་པའི་ གཞན་རྗེས་སུ་བཟུང་བའི་ ཕྱིར་མཁས་ པར་ བྱ་
དགོས་པ་དང་། ཁྱད་པར་སྐྱེ་རྒུའི་ཕན་བདེ་རྒྱལ་བའི་བསྟན་པ་ལ་རག་ལས་ཤིང་།
དེ་ཡང་དཀོན་མཆོག་གསུམ་གྱི་རྟེན་ལ་རག་ལས་པས་དེ་དག་གི་བཞེངས་ཚུལ་
ཤིན་ཏུ་གལ་ཆེ་བས་བཤད་པར་བྱའོ། །
འདི་ལ་ལྔ། ལེགས་པར་བཞེངས་པའི་ཕན་ཡོན། གང་གིས་བཞེངས་པའི་
རྒྱུ་ཚོགས། གང་དུ་བཞེངས་བའི་ས་ཕྱོགས། གང་ཞིག་བཞེངས་པའི་རྟེན་གསུམ།
ཇི་ལྟར་བཞེངས་པའི་ཆོ་གའོ། །
ང་པོ་ནི། ལུང་རྣམ་འབྱེད་ལས། ཀུན་དགའ་ར་བ་གཙུག་ལག་ ཁང་།།
མལ་སྟན་འཚོ་བ་ནར་མ་དང་། །གློ་བུར་ནད་པ་ནད་གཡོག་དང་། །ཞེས་སོགས་
རྫས་ལས་བྱུང་བའི་བསོད་ནམས་ཀྱི་གཙོ་བོ་དགེ་འདུན་གྱི་སྡེ་དང་། གཙུག་ལག་
ཁང་དང་། སྐུ་གཟུགས་དང༌། གླེགས་བམ་དང་། མཆོད་རྟེན་བཞེངས་པ་རྣམས་
ཡིན་པར་གསུངས་ཤིང་གནས་མལ་གྱི་གཞི་དང་གསོ་སྦྱོང་གི་གཞི་ལས། གཙུག་
ལག་ཁང་རྩིག་ཅིང་རི་མོ་བྲི་བ་དང་། མཆོད་རྟེན་བཞེངས་ཚུལ་དང་། སྐུ་གཟུགས་
ཀྱི་འགྲོ་དོན་མཛད་ཚུལ་དང༌། དགེ་འདུན་བསྡུས་ནས་བསྟན་པའི་བྱ་བ་བྱེད་ཚུལ་
རྒྱས་པར་གསུངས་པ་བཞིན་དུ། སྔོན་གྲུབ་ཆེན་ཀསྒྱུ་ལས་ཀྱང་གྲུབ་པ་ཐོབ་ནས་
བསྟན་པ་ལ་གང་ཕན་གཟིགས་པས། དགེ་འདུན་གྱི་སྡེ་འཛུགས་པ་ལས་ལྷག་
པར་མེད་པར་གཟིགས་ནས་རྒྱལ་པོར་བསམས་བཞིན་དུ་སྐྱེ་བ་བཞེས་ཏེ། བི་ཀྲ་
མ་ལ་ཤི་ལའི་གཙུག་ལག་ཁང་བཞེངས་པ་དང་། ཇོ་བོ་ཆེན་པོས་ཀྱང་འཕགས་པ་
རྣམ་གྲོལ་སྡེ་ལ་སོགས་པའི་རྗེས་སུ་ཞུགས་ཏེ། རྒྱ་གར་དུ་གཙུག་ལག་ཁང་དུ་
མའི་གཉེར་ཁང་མཛད་ཅིང་། བོད་དུ་སྟོན་པ་རིན་པོ་ཆེ་ལ་ཡང་འདུས་བྱས་ཀྱི་
-318-



རྟེན་གསུམ་བཞུགས་གནས་དང་བཅས་པའི་སྒྲུབ་ཚུལ་དཔལ་འབྱོར་རྒྱལ་མཚོ།
དགེ་རྩ་ལ་དགེ་འདུན་གྱི་གནས་གཞི་བཞེངས་པ་ལས་ལྷག་པ་མེད་པས་གནས་
གཞི་གྱིས་ཤིག་ཅེས་ནན་གྱིས་གདམས་པས་ན་འདི་དག་ནི་ཕན་ཡོན་ཤིན་ཏུ་ཆེ་
སྟེ༑ ཐེག་པ་ཐུན་མོང་བ་ལུགས་ཀྱིས་དཀོན་མཆོག་དང་པོ་གཉིས་སྐུ་གཟུགས་ལ་
བྱ་བར་དུས་འཁོར་སོགས་ནས་གསུངས་ཤིང་། མདོ་དུ་མ་ལས་ཀྱང་། སངས་
རྒྱས་ཉན་ཐོས་ཀྱི་དགེ་འདུན་བྱེ་བ་ཕྲག་དུ་མ་དང་བཅས་པ་ལ་ལོ་གྲངས་དཔག་ཏུ་
མེད་པར་ཡོ་བྱད་ཀྱི་བསྙེན་བཀུར་ བྱས་པ་ལས། དེ་བཞིན་གཤེགས་པའི་སྐུ་
གཟུགས་མཚོན་གང་བ་རིང་བསྲེལ་གྱི་སྙིང་པོ་ཅན་ཞིག་འཇིམ་པ་ལ་བསྒྲུབས་པ་
བསོད་ནམས་ལྷག་པ་སོགས་མང་དུ་གསུངས་ཤིང་། གསལ་རྒྱལ་གྱི་ཞུས་པའི་
མདོ་ལས། ཐུབ་པའི་མཆོད་རྟེན་བྱེད་དམ་བྱེད་བཅུག་པ། །མྱ་ངན་འཇོམས་དང་
ལུས་ཀུན་གྲིམས་པ་དང༌། །རིན་ཆེན་མཛོད་མང་འཇིག་རྟེན་གཙོ་འགྱུར་ཞིང་།།
མི་དེ་དགྲའི་ཚོགས་ལས་རྒྱལ་བར་འགྱུར། །བཅོམ་ལྡན་འདས་ཀྱི་མཆོད་རྟེན་
རྣམས་དང་ནི། །སྐུ་གཟུགས་རྣམས་ལ་རྡུལ་ཕྲན་ཅི་ཡོད་པ། །དེ་འདྲའི་གྲངས་དེ་
སྙེད་ཀྱི་རྒྱལ་སྲིད་དང་། །ལྷ་ཡུལ་ས་སྟེང་མི་ཡིས་ངེས་པར་འཐོབ། །གཟུགས་
དང་གཟུགས་མེད་ཁམས་ཀྱི་ཏིང་ངེ་འཛིན། །ཕུན་སུམ་ཚོགས་པའི་ས་མཆོག་ཀུན་
མྱོང་ནས། །ཐོག་མར་སྐྱེ་དང་རྒ་བ་ལ་སོགས་པའི། །སྡུག་བསྔལ་དང་བྲལ་སངས་
རྒྱས་ གོ་ འཕང་འཐོབ། །འདི་ན་རྒྱལ་བའི་སྐུ་གཟུགས་བྱེད་པ་ནི། །གཟུགས་
བཟང་སྐལ་བཟང་ཡོན་ཏན་ཉེ་བར་ལྡན། །དེ་ནི་དབང་པོ་སྦས་དང་ཉི་མའི་འོད།།
འཇིག་རྟེན་ཀུན་གྱི་མཐོང་ན་དགའ་བར་འགྱུར། །བདེ་བར་གཤེགས་པའི་སྐུ་
གཟུགས་བཞེངས་པ་གང་། །དེ་ཡི་ལུས་ནི་དྲི་མ་མེད་པ་དང་། །ནད་དང་མྱ་ངན་
འཇིགས་ དང་ སྡུག་ བསྔལ་ བྲལ། །པདྨའི་ནང་ བཞིན་ འཇམ་ དང་ ཡངས་ པར་
-319-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
འགྱུར་༑ ༑འདི་ན་རྒྱལ་བའི་སྐུ་གཟུགས་བྱེད་པ་གང་། བྲན་དུ་མི་འགྱུར་དབུལ་
པོའི་རང་བཞིན་མིན། །ལས་བྱེད་མ་ཡིན་སྐྱེ་བ་དམན་པར་མིན། །དབང་པོ་མ་
ཚང་མིན་སྟེ་སྐྱེས་མཆོག་འགྱུར། །ཞེས་སོགས་དང༌། སྤྱན་རས་གཟིགསཀྱི་མདོ་
དང་༑ མར་མེ་འབུལ་བའི་མདོ་དང་། མཆོད་རྟེན་སྐོར་བའི་མཚན་ཉིད་ལ་སོགས་
པ་རྣམས་ན་རྒྱས་པར་བཞུགས་ཤིང་། བསླབ་བཏུས་ཀྱི་མཇུག་ན་མདོ་དུ་མ་དྲངས་
ནས་རྟེན་བཞེངས་པ་དང་བཞེངས་ཟིན་པ་ལ་ཞབས་ཏོག་བྱེད་པའི་ཕན་ཡོན་
བསམ་གྱིས་མི་ཁྱབ་པར་གསུངས་པ་རྣམས་དང་། རྒྱུད་སྡེ་གོང་འོག་ཀུན་ཏུ་བྲིས་
སྐུ་སོགས་སྒྲུབ་ཚུལ་དང་། དེ་དག་གི་ཕན་ཡོན་རྒྱས་པར་གསུངས་པ་རྣམས་བལྟ་
བར་ བྱའོ། ཁྱད་པར་ཤེར་ཕྱིན་གྱི་གླེགས་བམ་བཞེངས་པ་དང་། དེ་བྱང་ཆུབ་
སེམས་དཔའ་ལ་ཕུལ་བའི་བསོད་ནམས་ནི་བརྒྱད་སྟོང་པའི་མཆོད་བསྟོད་བཀུར་
སྟི་དང་བསོད་ནམས་རྣམ་གྲངས་ཀྱི་ལེའུ་ན་རྒྱས་པར་བཞུགས་པ་ལྟར་རྒྱས་འབྲིང་
གཞན་དང་བསྡུས་པ་ཚིགས་སུ་བཅད་པར། ལ་ལས་བདེ་གཤེགས་ཡོངས་སུ་མྱ་
ངན་འདས་པ་ཡིས། །ཞེས་སོགས་ནས། མཆོད་རྟེན་བྱས་མཆོད་བསོད་ནམས་དེ་
ནི་ཆར་མི་ཕོད། །ཅེས་དང་། བཞི་བརྒྱ་པར། རིན་ཆེན་རང་བཞིན་མཆོད་རྟེན་ནི།།
འཇིག་རྟེན་སྙེད་མཐོང་འགའ་བྱས་པ། །དེ་བས་སེམས་ཅན་ག ཅིག་འདུལ་བ།།
མཆོག་ཏུ་བཀྲབས་པར་བརྗོད་པ་ཡིན། །ཞེས་གསུངས་ཤིང་། འཕགས་པ་བསྡུད་
པར་༑ ལ་ལས་གངྒའི་ཀླུང་གི་བྱེ་སྙེད་ཞིང་རྣམས་ན། །སེམས་ཅན་ཇི་སྙེད་འཁོད་
ཀུན་དགྲ་བཅོམ་ཉིད་བཏུལ་བས། །གང་གི་ཤེས་རབ་ཕ་རོལ་ཕྱིན་འདི་ཡིག་བྲིས་
ཏེ༑ ༑སེམས་ཅན་མཆོག་ལ་གླེགས་བྱིན་བསོད་ནམས་ཁྱད་པར་འཕགས། །ཞེས་
སོགས་རྒྱས་པར་གསུངས་པ་ལྟར། སྐུ་གཟུགས་ནི་གསུང་འབྱོན་འབྱོན་འདྲ་ཡང་།
-320-



རྟེན་གསུམ་བཞུགས་གནས་དང་བཅས་པའི་སྒྲུབ་ཚུལ་དཔལ་འབྱོར་རྒྱལ་མཚོ།
གླེགས་བམ་ནི་དེ་ལས་ལྡོག་པས་མཁས་པ་ལ་ལྟོས་ན་ནི། སྐུ་གཟུགས་ལས་ཀྱང་
གསུང་རབ་བཞེངས་པ་བསྟན་པའི་རྒྱུན་ལ་ཕན་ཤིང་། མཁས་རྨོངས་སྤྱི་ལ་ལྟོས་
ན་ནི། ལྷ་སའི་ཇོ་བོ་རིན་པོ་ཆེ་ལྟ་བུས་འགྲོ་དོན་མཛད་པ་ཙམ་གླེགས་བམ་གྱི་
བྱེད་པ་དཀའ་བས་སྐུ་གཟུགས་འགྲོ་དོན་ཆེ་བར་སྣང་ངོ༌། །དེས་ན་ཕྱོགས་གཅིག་
ཁོ་ན་ལ་ཞེན་ནས་གཞན་ལ་སྡང་སྨྲས་བྱེད་པ་སྤངས་ཏེ། རྒྱལ་བའི་བསྟན་པ་
འཛིན་པ་ལ་འཁོར་ལོ་གསུམ་གྱི་བྱ་བ་སྒོ་དུ་མ་ནས་ཁྱད་མེད་དུ་དགོས་པར་ཤེས་
པར་བྱ་ལ། རང་གི་སྒོ་གསུམ་ལོངས་སྤྱོད་ཀྱི་ནུས་པ་དང་བསྟུན། དངོས་ཀྱི་ཡོངས་
འཛིན་གྱིས་བཞེད་པའི་གཙོ་བོ་རྣམས་དངོས་སུ་བསྒྲུབ་ཅིང་། དངོས་སུ་མ་གྲུབ་
པའི་དགེ་ལེགས་ཀྱི་བྱ་བ་གཞན་ལ་སྨོན་པའི་གནས་དང་། གང་ཟག་གཞན་གྱིས་
བསྒྲུབས་པ་མཐོང་ཞིང་ཐོས་པ་དག་ལ་བསམས་པ་ཐག་པ་ནས་རྗེས་སུ་ཡི་རང་
བར་བྱའོ། ། །
གཉིས་པ་ལ་རྒྱུའི་ཡན་ལག་སྦྱིན་བདག རྐྱེན་གྱི་ཡན་ལག་བཟོའོ། །དེ་
གཉིས་འཚོགས་པའི་ཡོ་བྱད་དོ། །
དང་པོ་ལ། སྐྱོན་གྱི་མཚན་ཉིད་ནི། སྡིག་ལ་མི་འཛེམ་དད་འདུན་ཆུང་།།
ཕན་ཡོན་མ་མཐོང་ཡིད་མི་ཆེས། །སྒྲུབ་བློ་མེད་པའམ་ཡོད་ན་ཡང་། །ཚེ་འདིའི་
ལོ་འདོད་གྲགས་འདོད་ཕྱིར། །རྐྱེན་དང་མི་འཚམ་བློ་རྒྱ་བྱེད། །ངང་ཐུང་བློ་དྭོགས་
བཟོད་སྲན་ཆུང་། །ལྷ་དང་བཟོ་བོ་དམོད་བྱེད་ཅིང་། །འགྱོད་པ་སྐྱེས་ནས་འཕྲོ་
འཇོག་པའོ། །ཡོན་ཏན་གྱི་མཚན་ཉིད་ནི། ཕན་ཡོན་མཐོང་བའི་ཤེས་རབ་ཅན།།
རྩེ་གཅིག་སེམས་ པའི་བསམ་ གཏན་ཅན། །བརྟན་ཞིང་སྤྲོ་བའི་བརྩོན་འགྲུས་
ཅན༑ ༑ངང་རིང་ཚིག་འཇམ་ཚུལ་ཁྲིམས་ཅན། །གཡོ་མེད་གཏོང་ཕོད་སྦྱིན་པར་
-321-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ལྡན༑ ༑ལྷ་དང་བཟོ་བོར་དད་གུས་ལྡན། །རིམ་གྱི་དགའ་སྤྲོ་བསྒོམ་པའོ། །
གཉིས་པ་བཟོ་བོའི་སྐྱོན་གྱི་མཚན་ཉིད་ནི། ཡོན་ཏན་མི་མཁས་ང་རྒྱལ་
ཆེ༑ ༑འགྲོགས་པ་མི་བདེ་བཀུར་སྟི་འདོད། །འཕྲལ་དུ་ཚིག་རྩུབ་ཕུགས་འདོད་
ཆེ༑ ༑ཡོན་རྒྱགས་གླ་ཐང་ཚད་མེད་འབེབས། །དེས་ཀྱང་མ་ཚིམ་རྒྱུ་ཆ་རྐུ། །ཅུང་
ཟད་ཙམ་ལ་བཟོ་འཕྲོ་འཇོག །འགྲོ་སྡིགས་བྱེད་ཅིང་ཆང་ནག་འཚོལ། །དགེ་ལས་
སྡིག་པར་བསྒྱུར་མཁན་ཡིན། །བཟོ་བོའི་ཡོན་ཏན་གྱི་མཚན་ཉིད་ནི། རྒྱུད་སམྦུ་ཊི་
ལས༑ དུལ་ཞིང་དད་ལྡན་ལང་ཚོར་བབ། །དབང་པོ་རྣམ་གསལ་རྣམ་རྟོག་མེད།
ཁྲོ་མེད་ལྐོག་འཕྱས་མི་བྱེད་ཅིང་། །ཤིན་ཏུ་མཁས་ལ་སྤྲོ་བ་ཆེ། །བཟོད་ལྡན་སྙིང་
རྗེ་ཆེན་པོ་ཅན། ཅེས་དང་། རྒྱུད་སྡོམ་འབྱུང་ལས། དུལ་ཞིང་བཟོ་རྣམས་ཀུན་
ཤེས་ལ། །ཆོ་ག་མཐོང་ཞིང་མཉམ་གཞག་པས། །ཞེས་དང་
། རྒྱུད་སྡེ་དུ་མ་ནས་
གསུངས་པའི་ཡོན་ཏན་སྤྱི་དང༌། སྔགས་སྐུ་རྣམས་ལ་དབང་ཐོབ་ཅིང་དམ་ཚིག་
དང༌ ལྡན་ པ་ དང་། རབ་ དགེ་སློང་ སོགས་ དང་། ཐ་ མའང་བཟོ་འཛུགས་དུས་
བསྙེན་གནས་བླངས་པའི་སྡོམ་ལྡན་དགོས་པར་གསུངས་ཏེ། འདོད་པ་ཆུང་ཞིང་
བཀུར་སྟི་སླ། །མཁས་ཤིང་ཁེངས་མེད་ཁ་ལ་མཉན། །བཟོ་ལ་བཟབ་ཅིང་རྐྱེན་
ངན་བཟོད། །ལྷ་ལ་གུས་ཤིང་སྤྱོད་པ་ལེགས་པའོ། །ཡོན་བདག་རྒྱུ་ལ་མི་བཟབ་
པའི། །འབྲས་བུ་བཟང་འདོད་ལྟས་ངན་ཡིན། །བཟོ་བོ་ལག་ཆ་མི་བཟབ་པའི།།
བཟོ་ལ་བཟོབ་འདོད་ལྟས་ངན་ཡིན། །ཞེས་བྱ་བ་ཡིན་པས། རྒྱུ་རབ་རིན་པོ་ཆེ་
མཆོག་ ཏུ་ གྱུར་ པ་ དང་། གསེར་ དང་། དངུལ་ དང་། ཟངས་ དང་། ར་ གན་
དང་༑ ལི་ལ་ སོགས་པ་དང། གསེར་དངུལ་ལྗང་བརྡུངས་ཀྱི་ཤོག་བུའམ་མཐིང་
ཤོག མ་མཐའ་ཤོག་སྐྱ་གང་བཟང་ཡན་ཆད་ཤིང་དང་ས་རྡོ་སོགས་ཀྱང་གང་
-322-



རྟེན་གསུམ་བཞུགས་གནས་དང་བཅས་པའི་སྒྲུབ་ཚུལ་དཔལ་འབྱོར་རྒྱལ་མཚོ།
བཟང་དང་སྤུས་གང་དག་མི་འགྲུབ་པའི་བློ་རྒྱར་མ་སོང་ཙམ་གྱི་རྩལ་འདོན་ཆེད་
གཉེར་བྱས་ནས་གཡོ་སྒྱུ་མེད་པར་གཏད་ཅིང་། དང་པོ་ནས་ལྷུས་ཐིངས་པ་གལ་
ཆེའོ། །བཟོ་བོས་ཀྱང་སྐབས་དེར་དགོས་པའི་རྒྱུ་ཆ་གང་འགྲུབ་འཚོལ་རོགས་
བཤེར་མལ་མཁས་པ་དང་བཟོ་རྒྱུའི་གོ་རིམ་མ་ལོག་པ་དང་སྐབས་སུ་བབ་པའི་
ལག་ཆ་ལ་གསར་བཟོ་རྙིང་བཅོས་སླ་ཆོས་སུ་མ་སོང་བ་ནན་ཏན་ཆེན་པོས་བསྒྲུབ་
ཅིང་དང་པོར་ཧ་ཅང་ཞུམ་སྟེ་གཡག་ཤིང་རྒྱལ་སྒོར་གྲགས་པ་ཡང་མ་ཡིན། ཧ་
ཅང་མཐོས་ཏེ་སྦྱིན་བདག་བརྩོན་པ་འདོར་བའི་རྒྱུར་འགོར་བ་ཡང་མ་ཡིན་པར་
ཕྱོགས་ཕྱོགས་ནས་ཕ་རོལ་པོ་གང་བྱེད་ཀྱང་རང་ཉིད་ལུས་དང་ལོངས་སྤྱོད་ལ་
སྙིང་པོ་ལེན་འདོད་ཀྱིས་ཀུན་ནས་བླངས་ཏེ་ཕན་ཚུན་མཐུན་པ་གཙོ་བོར་བསྒྲུབ་
པར་བྱ་ཡི། ཐོག་མཐའ་བར་གསུམ་དུ་ཁ་སྨྲས་དང་ཁ་མཆུའི་སྦྱོར་བ་མི་བྱའོ།།
གཉིས་ཀ་ལ་དགོས་པའི་ཞལ་བཀོད་པ་དགེ་བའི་བཤེས་གཉེན་མདོ་སྔགས་ཀྱི་
བསྟན་པ་འཛིན་པ་འཆད་པར་འགྱུར་བའི་ ས་ཕྱོགས་དང་། གནས་དང་རྟེན་
གསུམ་གྱི་མཚན་ཉིད་ལ་མཁས་པ་རྡོ་རྗེ་སློབ་དཔོན་གྱི་མཚན་ཉིད་ཡོངས་སུ་
རྫོགས་པ་སྦྱིན་བདག་དང་བཟོ་བོ་གཉིས་ཀའི་མགོ་འདོན་ཞིང་ལག་རྗེས་ཀྱིས་
ཕྱིས་འབྱུང་བའི་ལེགས་དཔེ་ཐུབ་པ་དགེ་རྩ་ཐམས་ཅད་རྫོགས་བྱང་གི་རྒྱུར་སྦྱོར་
བ་ལ་མཁས་པ་ནན་ཏན་གྱིས་བཙལ་ཞིང་བསྟེན་པར་བྱའོ། །
གསུམ་པ་ནི། འཇིག་རྟེན་དང་འཇིག་རྟེན་ལས་འདས་པའི་ཕུན་སུམ་
ཚོགས་པ་ཐམས་ཅད་ཕྱི་ནང་གི་རྟེན་འབྲེལ་ཁྱད་དུ་མ་：སད་ [བསད]ཅིང་
ལེགས་པར་བསྒྲིགས་པ་ལས་འབྱུང་བས། རྒྱུད་སྡེ་རྣམས་ལས་དཀྱིལ་འཁོར་དང་
དེའི་ཁང་པ་གང་དུ་བཙལ་བར་གསུང་ཤིང་དེ་ཡང་སྒོ་དུ་མ་ནས་བརྟག་པའི་
-323-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ཐབས་གསུངས་པ་ལྟར་ཇོ་བོ་ཆེན་པོ་ལ་སོགས་པའི་མཁས་པ་རྣམས་ཀྱིས་ཀྱང་ས་
དཔྱད་ཀྱི་རྣམ་པར་བཞག་པ་མང་དུ་མཛད་པ་རྣམས་ལས་བཏུས་ནས་ས་ཕྱོགས་
བརྟག་ཅིང་བླང་དོར་ལ་མཁས་པར་བྱ་བ་ཡིན་ཏེ། མཐོང་བ་དང་རེག་པས་སྐྱོན་
དང་ཡོན་ཏན་བསྐྱེད་པའི་དུག་སྦྲུལ་དང་ནོར་བུ་ལ་སོགས་པ་བཞིན་དུ་ཉེས་
དམིགས་དང་ཕན་ཡོན་ཤིན་ཏུ་ཆེ་བའི་ཕྱིར་རོ། །
དེ་ཡང་སྔོན་བྱུང་གི་ལོ་རྒྱུས་ཐོས་པས་བརྟག ད་ལྟར་གྱི་སྣང་ཚུལ་མཐོང་
བས་བརྟག་པའོ། །
དང་པོ་ནི། ཐུན་མོང་བ་སངས་རྒྱས་ཀྱིས་མཛད་པ་བཅུ་གཉིས་ལ་
སོགས་པ་བསྟན་པའི་གནས་སམ། ཤེར་ཕྱིན་བཤད་པའི་ས་ཕྱོགས་ལྟ་བུ་རྟེན་གྱི་
ཡུལ་མཆོད་པའི་གནས་སུ་གྱུར་པ་དང་། གང་ཟག་ཁྱད་པར་ཅན་གྱིས་བྱིན་གྱིས་
བརླབས་པའི་གནས་དང་ཆོས་ལྡན་གྱི་བྱ་བ་ཁྱད་པར་ཅན་འབྱུང་བཞིན་པའམ།
སྔོན་བྱུང་ནས་རེ་ཤིག་རྒྱུན་ཆད་པའམ་རུང་སྟེ། བྱ་བ་མི་ཤེས་པས་བར་དུ་མ་ཆོད་
པར་བཀྲ་ཤིས་པའི་གནས་སུ་གྲགས་ཤིང་གྲུབ་པ་དང་། ཐུན་མོང་མིན་པ་རྡོ་རྗེ་
ཐེག་པ་སྒྲུབ་པའི་གནས་སུ་བྱེད་ན༑ འཛམ་གླིང་གནས་མཆོག་ཉི་ཤུ་རྩ་བཞིའམ་
ཡུལ་སོ་གཉིས་ཀྱི་ནང་དུ་གཏོགས་པ་ལ་སོགས་པ་ཡིད་ཆེས་པའི་ལོ་རྒྱུས་ཚད་
མར་བྱས་ཏེ་ལེགས་པར་གཏན་ལ་འབེབས་པའི་གནས་རྙེད་ན། ཕྱིའི་ས་དཔྱད་
བརྟག་པ་ལ་སོགས་པ་མི་ཤེས་པའམ་མ་གྲུབ་ཀྱང་དགེ་ལེགས་ངང་གིས་འབྱུང་
ལ༑ ཁྱད་པར་གནས་ཆེན་གྱི་ཕན་ཡོན་ལ་ཡིད་ཆེས་པའི་དད་མོས་ཡོད་ན་རྟེན་
འབྲེལ་རང་འགྲིག་དུ་འགྲོའོ། །སྤྱིར་ཡང་བྱ་བ་གང་བྱེད་བླ་མ་དཀོན་མཆོག་ལ་བློ་
-324-



རྟེན་གསུམ་བཞུགས་གནས་དང་བཅས་པའི་སྒྲུབ་ཚུལ་དཔལ་འབྱོར་རྒྱལ་མཚོ།
ལེགས་པར་བཀལ། ཁྱད་པར་སྐབས་སུ་གང་བབ་ཀྱི་མཆོད་གཏོར་ལ་སོགས་པ་
སྔོན་དུ་འགྲོ་བས་ལེགས་པར་གྲུབ་པ་དང་ཉེས་པ་བཟློག་པའི་དོན་དུ་གསོལ་བ་
དྲག་ཏུ་བཏབ་ནས་བསྟན་པ་དང་སེམས་ཅན་གྱི་དོན་དུ་ལྷག་བསམ་དག་པས་
ཞུགས་ན། མོ་དང་ཕྱུ་དང་རྩིས་ལ་སོགས་པའི་དགོས་པ་ཐམས་ཅད་ཞོར་ལ་འབྱུང་
བས་ལམ་གྱི་རྩ་བ་དད་པ་དང༌། དེས་ཀུན་ནས་བླངས་པའི་སྐྱབས་འགྲོ་དང་།
དེའི་བསླབ་བྱ་ཐམས་ཅད་གོང་འཕེལ་དུ་འགྱུར་བས་ལེགས་པར་འདོད་ཅིང་ཉེས་
པ་མི་འདོད་པའི་བློ་སྣ་ནམ་སྐྱེས་དུས་བླ་མ་དཀོན་མཆོག་ལ་གསོལ་བ་འདེབས་
ཤིང་དེའི་དོན་དུ་དགེ་བ་གང་འགྲུབ་ལ་འབད་པ་གཙོ་བོར་བྱ་ཞིང་དེ་ལྟར་བྱེད་
པའི་ངང་ནས་ལེགས་པར་ཤེས་པའི་རྩིས་དང་དཔྱད་ལ་སོགས་པ་ལ་ཡང་བླང་
དོར་དུ་བྱ་ཡི། གཙོ་བོར་བྱ་རྒྱུ་དོར་ནས་ཕྱུ་དང་མོ་རྩིས་འབའ་ཞིག་དང་དུ་ལེན་པ་
ནི་ལས་འབྲས་ཁྱད་དུ་བསོད་པའམ་ལྟ་ངན་གྱི་འདྲེས་ཡོད་པས་སྤང་བར་བྱའོ། །
གཉིས་པ་ནི། ཡུལ་ནི་དགེ་བཅུ་ཚང་བ་སྟེ། ཁང་ས་ཞིང་ས་ས་ཡི་དགེ།
འཐུང་ཆུ་ཞིང་ཆུ་ཆུ་ཡི་དགེ །གམ་འབྲོག་རྒྱང་འབྲོག་རྩྭ་ཡི་དགེ ཁང་ཤིང་འབུད་
ཤིང་ཤིང་གི་དགེ ཁང་རྡོ་འཐག་རྡོ་རྡོ་ཡི་དགེ །གཉིས་ཚན་འདི་དག་གཅིག་ཡོད་
པར༑ ༑གཅིག་ཤོས་ཡོད་པ་དཀོན་པས་ན། །སྔོན་ཚེ་དཀོན་པ་རྗེ་གུང་གིས།།
བཙལ་བས་ལ་སྟོད་ཡ་ཆངས་ལ། །དང་པོ་བརྒྱད་པོ་ཚང་བར་མཐོང་། །དཔྱད་ཀྱི་
གཙོ་བོ་བྱང་བསྐྱབ་ཅིང་། །ལྷོ་ལ་མདུན་བསྟན་ལྷོ་ནུབ་གཞོལ། །རྒྱབ་རི་ཉེ་ཞིང་
མཐོ་བ་དང་། །མདུན་རི་རིང་ཞིང་དམའ་བ་དང་། །ཉི་མ་འཆར་སྔ་རྒས་པ་འཕྱི།།
ཆུ་རྒྱུན་གཡས་སུ་འབབ་པ་རྣམས། །ཀུན་ཚང་དཔལ་ལྡན་ས་སྐྱ་སོགས། །རེ་རེ་
ཙམ་ ལས་ མེད་ པར་ གྲགས། །ས་ དཔྱད་ ཐོག་ མར་ ས་ ཡི་ མདུན་ རྒྱབ་ དང་།།
-325-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
གདགས་སྲིབས་ལེགས་པར་ཤེས་པ་ཤིན་ཏུ་གཅེས། །ཤར་དང་ལྷོ་མདུན་གཞན་
གཉིས་རྒྱབ་ཏུ་འདོད། །འོན་ཀྱང་རང་རང་ལུང་པའི་གཤིས་ལ་སོགས། །གང་དུ་
ཁ་བལྟས་ཤར་དུ་བྱས་ལ་བརྩི། །ལྷོ་དང་ཤར་གདགས་གཞན་གཉིས་སྲིབས་སུ་
འདོད༑ ༑ས་ལ་ ཕོ་མོ་འདིར་ལྟར་འདོད། །གྱོང་རྩུབ་རྡོ་བ་མང་བ་པོ། །འཇམ་
མཉེན་རྡོ་ཉུང་ཆུ་མང་མོ། །མདོག་ལ་བརྟག་པ་འདི་ལྟ་སྟེ། །དཀར་དམར་ནག་
དང་འདྲེས་པ་ལ། །ལྷ་བཙན་བདུད་དང་འདྲེ་རྣམས་གནས། །སྔོ་སྨུག་རིན་ཆེན་
ནོར་གྱི་དཔྱད། །མདངས་གསལ་སྣུམ་ཆགས་ཟ་འོག་བཀྲམ། །གསེར་གཡུ་རྒྱུས་
འདྲ་ མར་ ཁུའི་སྣོད། །རྒྱ་ ཞོ་ སྙལ་ འདྲ་ དུར་ པའི་ རྒྱབ། །སྟག་ལྤགས་ རྨ་བྱའི་
མདོངས་ཀྱི་མདོག །ཞོ་བྲོད་བཀལ་འདྲ་གཅན་གཟན་སྤུ། །མེ་ཏོག་ལུག་མིག་ལྟ་
བུ་བཟང་། །རི་ལ་རྒྱལ་བློན་བཙུན་མོའི་རི། །རྩེ་མཐོ་སྐེད་པ་བརྗིད་པ་ལྷུན།།
རྒྱབ་གཟར་མདུན་བསྙེལ་ཐུ་བ་བསྐྱོར། །སྲབ་འཐུབ་ཡ་ཡོ་མེད་པར་བརྟན། །རྩེ་
ན་གངས་གཡའ་སྤང་ནགས་འཛོམ། །མདུན་ན་ཆུ་དང་རི་ཡིས་བསྐོར། །གཡས་
བྲག་གཡོན་ཆུ་ཟུར་ན་སྲུབས། །མེ་ཏོག་བསུང་ཆགས་གོང་མོ་རྒོད། །དེ་འདྲ་རི་ཡི་
རྒྱལ་པོ་ཡིན། །བཟང་པོའི་རི་རྒྱུད་བར་མ་ཆད། །ལྷོ་བྱང་གཞུང་ཚུགས་རྩེ་མོ་
མཐོ༑ ༑རི་བྲན་དྲལ་བཅམ་བཟའ་འགོ་འདྲ། །ཤིང་མང་གཅན་གཟན་བྱ་རྒོད་
གནས༑ ༑དེ་འདྲ་རི་ཡི་བློན་པོ་ཡིན། །རི་སྟོད་འོད་འབར་སྨད་ན་ཆུ། །དེ་རིས་
མཐའ་ བསྐོར་ ཐུ་ བ་ བསྐྱོར། །འཇའ་ འོད་ རིན་ ཆེན་ བསྟར་ བརྒྱུས་འདྲ། །ངོས་
འཇམ་བ་ཚ་ཟུག་རྔུ་མེད། །དེ་འདྲ་རི་ཡི་བཙུན་མོ་ཡིན། །དེ་གསུམ་མདུན་དུ་
གནས་འདེབས་ཤིན་ཏུ་བཟང་། །སྲོག་ཆགས་རྫས་ཀྱི་འདྲ་གཟུགས་ནི། །མི་ལྟར་
འགྲེངས་ལ་འདུག་པ་དང་། །ཉལ་དང་འབྲོས་དང་བསྙེལ་བ་ལྔ། །དང་པོ་གཉིས་
-326-



རྟེན་གསུམ་བཞུགས་གནས་དང་བཅས་པའི་སྒྲུབ་ཚུལ་དཔལ་འབྱོར་རྒྱལ་མཚོ།
ནི་རབ་དང་འབྲིང་། །གསུམ་པས་ནད་འབྱུང་གཞན་གཉིས་ངན། །ཕྱུགས་ལྟར་
འདུག་དང་ཉ་ལྟར་འཕྱོ། །བྱ་ལྟར་འདུག་པ་རྣམས་ཀྱང་འབྲིང་། །རྫས་གཟུགས་
ནོར་བུ་རྡོར་དྲིལ་སོགས། །བཟང་ཞིང་དུག་སྦྲུལ་ལ་སོགས་ངན། །འདྲ་གཟུགས་
འདྲེས་ནའང་བཟང་ངན་འདྲེས། །ས་ལ་བཟང་དཔྱད་ལྷ་བཞི་དང་། །ཡ་རབས་ལྔ་
ནི་ཡོན་ཏན་དང་། །ཕྱུག་དང་མཛེས་དང་སྙིང་པོའི་ས། །རེ་རེའང་དྲུག་དྲུག་སླུ་
ཡར་བརྒྱད། །འདོད་པ་བརྒྱད་དང་ཡོན་ཏན་བརྒྱད། །གང་བ་བརྒྱད་དང་བཞད་
སྟངས་བརྒྱད། །སོ་སོར་གཅེས་དགུ་བཟང་པོ་བཅུ། །གདབ་འོས་པ་དང་མི་ཐུབ་
པ༑ ༑ཉི་ཤུ་ཉི་ཤུ་ས་ཡི་རིགས། །བཟང་པོ་དྲུག་ཅུ་རྩ་གསུམ་དང་། །ནོར་ཉེན་ཉི་
ཤུ་རྩ་བརྒྱད་དང་། །གྲོག་པོ་ཆུ་དང་ཤིང་གི་དཔྱད། །ལ་སོགས་མཁས་པས་ཤེས་
བྱ་སྟེ། །ལྷ་བཞི་ཤར་ལྷོ་ནུབ་བྱང་དུ། །སྟག་སྐྱ་བྱ་དམར་འབྲུག་སྔོན་པོ། །རུས་
སྦལ་སེར་པོ་ཞེས་བྱར་གྲགས། །ལམ་དང་ཤིང་མཚོ་ བྲག་རིའོ། །སྟག་ལ་ས་
མདའ་ཟུག་པ་དང་། །བྱ་ལ་དབུལ་བརྙེས་ཟིན་པ་དང་། །འབྲུག་ལ་ཐག་གིས་
འཐག་པ་དང་། །རུས་སྦལ་ཚ་བས་ཐེབས་རྣམས་ངན། །ལམ་ལ་ལམ་གཞན་ཟུག་
པ་དང་། །ནགས་བར་གཡའ་ཡིས་བཅད་པ་དང་། །ཆུ་བར་ཆུ་ཡིས་ཆོད་པ་དང་།།
བྲག་རི་གས་ཤིང་གྲུམ་པའོ། །ལྷ་བཞི་གནས་དང་ཉེ་རིང་ཚད། །གོམ་པ་སུམ་ཅུ་
དྲུག་ཅུ་དང་། །དགུ་བཅུ་རབ་འབྲིང་ཐ་མ་ཡིན། །ཡ་རབས་ལྔ་ནི་ཐེམ་སྐས་དང་།།
བྲུམ་གཅིག་རྒྱལ་པོ་གདན་ལ་བཞུགས། །གསེར་དྲིལ་གཡུ་ཡི་མཎྜལ་འདྲ། །ཡོན་
ཏན་ས་ནི་པད་ཟེ་དང་། །ཨུཏྤལ་རིན་ཆེན་ལྗོན་ཤིང་རྒྱས། །ཆོས་སྒྲིགས་མར་མེ་
འབར་འདྲའོ། །ཕྱུག་བཙན་མཚོ་ལུད་ཞག་འཁྱིལ་དང་། །བྲུངས་གཅེར་ལྟོ་ཚིལ་
མར་ཁུའི་སྣོད། །བ་ལང་མཁལ་ཁུང་ལྟ་བུའོ། །མཛེས་པ་རྒྱལ་པད་བློན་པོའི་
-327-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ལྐོག ༑མཎྜལ་དབུལ་དང་ནེ་ཙོའི་ལྕེ། །པར་པུའམ་མཚོ་ཡི་སྙིང་པོ་འདྲ། །སྙིང་ས་
མར་སྤུངས་ཡར་བཟེད་དང་། །ས་སྲུབས་རི་སྲུབས་མེད་པའོ། །དམུ་ཡད་བརྒྱད་
ནི་མཁལ་ཁུང་དང་། །ནུ་འབུར་ཕྱག་རྒྱ་བསྣོལ་འདྲ་དང་། །སྟག་འཛོམ་རྔ་མོའི་
ནོག་འདྲ་དང་། །མར་སྐྱུག་ལུག་གི་དོམ་བལ་དང་། །བྲང་ཞོལ་རྒྱས་པ་ལྟ་བུའོ།།
འདོད་བརྒྱད་རྩེ་མོ་གནམ་ལ་བསྙེགས། །སྐེད་པ་བརྗིད་ཆགས་ཐུ་བ་གདེངས།།
རྒྱབ་རི་མཆོངས་འདྲ་མདུན་རི་དམའ། །ཕྱོགས་མཚམས་སྐྱོབ་ཅིང་ནགས་ཤིང་
རྒྱས༑ ༑གཙང་པོ་རྒྱ་མཚོ་མཐོང་བའོ། །ཡོན་ཏན་རིན་ཆེན་བརྒྱུས་འདྲ་དང་།།
དབུས་ སྐྱོབ་ མཐའ་ བསྡུད་ ཐུ་བ་ བརྐྱངས། །ཟ་འོག་ བཀྲམས་ འདྲ་གྲུ་བཞིར་
མངོན༑ ༑རྒྱུ་རྡོ་བརྩེགས་ འདྲ་ཤང་ཤོང་མེད། །མགོ་ལུས་མ་ བྲལ་བ་ཚྭ་མེད།།
གང་བརྒྱད་མཚོ་འཁྱིལ་རི་བོ་སྦོམ། །ཤ་བྲང་བཞག་རྒྱངས་མཆིན་བཙོས་འདྲ།།
མེ་ལོང་ངོས་དང་ཁ་སྦྱར་བསེ། །ཚགས་སྦྱར་བསགས་རྣམས་འདྲ་བའོ། །བཞད་
བརྒྱད་རང་རི་མདོག་སྣུམ་མཐོ། །གཞན་རི་ཀུན་ཞོམ་དགྲ་རི་བྲོས། །རང་ཕྱོགས་
ཀུན་འདུད་ཤིང་ཐོག་རྒྱས། །སྲིབས་གྲུམ་མདུན་ཕྱུག་ན་མཐའ་ཡངས། །གཅེས་
དགུ་ནམ་མཁའ་གྲུ་བཞི་དང་། །གངས་རི་ལ་ཐོད་གཡའ་རི་སྨུག །བྲག་རི་འཁར་
སྟབས་སྤང་རི་སྨུག །ནགས་རི་སྲོ་འདྲ་ཡོལ་རི་བེར། །ལུ་མ་ན་ལུང་མིག་འདྲའོ།།
བཟང་བཅུ་དཔལ་བེ་སྒྲོན་མེ་འབར། །མཁལ་བརྩེགས་ཐུང་གཅེར་རྒྱལ་མཚན་
སྒྲེང་༑ ༑དར་བརྐྱངས་བུམ་པ་མཆོད་རྟེན་བརྩེགས། །ཕོ་ལྟར་སྒེག་དང་ན་ཆུང་
ལྟར༑ ༑བརྒྱན་པ་བཅུ་ཚང་དོན་ཀུན་འགྲུབ། །གདབ་པར་འོས་པ་ཉི་ཤུ་ནི། །ལྷ་
དང་འདྲ་བའི་ཐུགས་ཀར་གདབ། །རྒྱལ་མཚན་འདྲ་བའི་རྩ་བའི་ཆ། །དཔལ་དང་
དབུས་དང་རྒྱལ་པོའི་ཁྲི། །བློན་པོའི་འཇམ་སྟན་བཙུན་མོའི་ལྟེ། །སྐྱེས་པའི་སྟ་
-328-



རྟེན་གསུམ་བཞུགས་གནས་དང་བཅས་པའི་སྒྲུབ་ཚུལ་དཔལ་འབྱོར་རྒྱལ་མཚོ།
ཟུར་ན་ཆུང་ལྡེང་། །མཆོད་རྟེན་བང་རིམ་སྟག་གི་འཛུམ། །སེངྒེ་གླང་ཆེན་འབྲུག་
དང་རྟའི། །མཁལ་ཁུང་གཡོན་དང་སྦྲུལ་གྱི་ལྟོ། ཁྱུང་སྙིང་འབྲོང་མཇིང་རྨ་བྱའི་
མདོངས༑ ༑རྔ་མོའི་ནོག་དང་ཉ་འདྲའི་ལྐོག །འདི་དག་ཐུབ་པ་ཤིན་ཏུ་བཟང་།།
ལྷ་ཡི་ཅོད་པན་རྒྱལ་མཚན་རྩེ། །མཆོད་རྟེན་བུམ་པ་རྒྱལ་པོའི་ཐོད། །ལ་སོགས་
མི་ཐུབ་ཉི་ཤུར་སྤངས། །པི་ཝཾ་བརྒྱུས་འདྲ་རིན་པོ་ཆེ། །སྤུངས་འདྲ་ལ་སོགས་དྲུག་
ཅུ་གསུམ། །རྒྱལ་པོ་མཁར་སྟབས་འགྱིང་འདྲ་དང་
། །སྤྲང་པོ་དབྱུག་ཐོགས་རྒྱུག་
འདྲ་སོགས། །ནོར་ཉིན་ ཉི་ཤུ་རྩ་བརྒྱད་ཡོད། །རྒྱས་པར་ གཞན་དུ་བལྟ་བར་
གྱིས༑ ༑ངམ་འབྲོག་ཕལ་ཆེར་ངན་ན་ཡང་། །བྲོག་རྩེ་ལ་ཁར་ཕྱི་ནང་གྱེས། །ལུག་
དང་སྲན་མ་བཀྲམས་པ་ཡིས། །བུད་ཀྱིས་བྲོག་སྒོར་སྤུངས་པ་དང་། །དྲང་པོ་
བཙུག་འདྲ་རྩ་བ་ནི། །ལམ་དང་ནགས་དང་ན་ཆུས་ཆོད། །མགོ་ལྔ་ཤིང་ལོ་འདྲ་བ་
དང་༑ ༑ཨུཏྤལ་རྨ་བྱའི་མདོངས་འདྲ་བཟང་
། །ཆུ་ལའང་མདུར་ རྒྱུག་འབྲུ་ཆད་
དང་༑ ༑དལ་བརྗིད་སྨྲ་ལྕུག་ལ་སོགས་དང་། །བཟང་ངན་ཆུ་རིགས་བཅུ་གཉིས་
བཤད༑ ༑ཤིང་ལའང་ནགས་ཆེན་འཐུག་པ་དང་། །སྐྱེ་ལེགས་འགབ་ཏུ་འབྱུང་བ་
དང་༑ ༑ཤིང་ ཆེན་ ཤིང་ ཕྲན་མང་ པོ་ཡིས། །ལེགས་ པར་ བསྐོར་ན་བཟང་ བ་
སོགས༑ ༑ཕལ་ཆེར་རང་གིས་དཔྱད་པས་ཤེས། །འདི་དག་བཟང་དཔྱད་མདོར་
བསྡུས་ཏེ། །ངན་དཔྱད་ཕལ་ཆེར་ལྡོག་པས་ཤེས། །གཞན་ནི་ས་དགྲ་བཅོས་པའི་
ཐབས༑ ༑སྐབས་སུ་འོག་ཏུ་བཤད་པར་བྱ། །བཟང་དཔྱད་ཤེས་ནས་གདབ་པ་
ནི༑ ༑གདབ་འོས་ཉི་ཤུར་བཤད་པ་དང་། །པད་སྡོང་ཨུཏྤལ་གྱིས་མཚམས་དང་།།
རྡོ་ རྗེའི་ འཆང་བཟུང་དྲིལ་བུའི་སྐྱེར། །བ་དན་ལྕེ་མཚམས་ འཕན་གྱི་དབུས།།
མཁར་སྤེལ་བ་གམ་ལྗོན་ཤིང་རྩ། །གཞུ་འགག་ཉ་ཤུལ་ཤ་ཕོའི་བྲང་། །ལུག་གི་
-329-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
དོམ་བལ་བྱ་རྒོད་མགོ །རུས་སྦལ་ལྐོག་མ་དཔལ་བེའི་རྭ། །གོས་དང་འཕྱིང་བའི་
གོང་པ་ལ། །ཁྲུངས་དང་ནས་མིག་དེ་བཞིན་ནི། །ལུག་ཁྱུང་འདྲ་བའི་དབུས་སུ་
གདབ༑ ༑མཐོན་པོའི་ རི་ ལ་སྐེད་པར་བཟང་། །སྒང་དང་ གཟར་པོའི་བདེ་ས་
དང་༑ ༑སྐྱོངས་ཀྱི་འབུར་ས་འབུར་གྱི་སྐྱོང་། །གཡའ་དང་སྤང་གི་སྐམ་བཤེར་
མཚམས་༑ ༑ན་ དང་ ཞིང་ གི་ ཐང་ གི་ དབུས། །འཇམ་ པོའི་ རྩུབ་ པ་ རྩུབ་ པོའི་
འཇམ་༑ ༑དེ་ཡང་སྐབས་ཀྱི་འདོད་དང་སྦྱར། །ནོར་འདོད་ནགས་ལ་རྩལ་འདོད་
བྲག ༑རྟ་དང་ལུག་དང་སྤུ་འདོད་ན། །ལམ་དང་ཞིང་དང་སྤང་ལ་གདབ། །རྒྱལ་
ས་དཔའ་བོ་བུ་འདོད་ན། །རྒྱལ་ཐུགས་བཙུན་པང་སྟག་འཛུམ་ལ། །ཚེ་རིང་སྙན་
པ་བགྲང་ཐུབ་འདོད། །རྡོ་རྗེ་དྲིལ་བུ་པོ་ཏི་ལ། །ནོར་རྫས་ རྗེ་བོ་དགོས་དགུ་
འདོད་༑ ༑ནགས་ཆེན་ཨུཏྤལ་རིན་ཆེན་དབུས། །མི་ནོར་ཟས་བཅུད་དགྲ་འདུལ་
འདོད༑ ༑གླང་ཆེན་ཤ་ཕོ་སེང་གེའི་རལ། །བཤེས་གཉེན་བཀའ་མཉན་བཀུར་སྟི་
འདོད༑ ༑དཀྱིལ་ འཁོར་ དགོད་མགོ་ཟླ་ ཚེ་ དབུས། ཁ་དྲག་ གཞན་བསྟོད་བང་
མཛོད་འདོད། །རུས་སྦལ་གཞུང་དང་སྒྲོམ་གྱི་དབུས། །མཆོད་རྟེན་ཕལ་ཆེར་སྒང་
དུ་བཞེངས། །འོན་ཀྱང་གྲོང་སོགས་ཤར་དང་ནི། །ཆུ་མིག་མགོ་དང་བྲོག་རལ་
ཟུག ༑ས་མཚན་ཡོད་དང་ས་རླན་ཆེ། །སྲོག་ཆགས་མང་དང་རྒྱུ་སྲང་ཡོད། །གྲོང་
དང་གཉན་སར་གྲིབ་མ་འབབ། །ཤར་ན་ཆུ་བོ་རེས་འཇོག་དང་། །ལྷོ་ན་ཤིང་སྐམ་
ཡལ་ག་མེད། །ནུབ་ན་ཤིང་གཅིག་ཁ་ཁྲག་ལམ། །བྱང་ན་ས་དགྲ་མང་བའི་སར།།
མཆོད་རྟེན་གནས་གཞི་སོགས་མི་བྱ། །གཞན་ཡང་གསང་བ་སྤྱི་རྒྱུད་ལས། །མཐོ་
དམན་སྙོམས་ཤིང་གཙང་ལ་སྣུམ། །ཟུག་རྔུའི་ཉེས་པ་རྣམ་པར་སྤངས། །ཤར་དང་
བྱང་དེ་གཞོལ་བ་ཡི། །ས་གཞི་ལས་རྣམས་ཀུན་ལ་ཤིས། །ཞེས་སོགས་དཀྱིལ་
-330-



རྟེན་གསུམ་བཞུགས་གནས་དང་བཅས་པའི་སྒྲུབ་ཚུལ་དཔལ་འབྱོར་རྒྱལ་མཚོ།
ཆོག་དུ་མ་ལས། །བཤད་པ་ཐམས་ཅད་འདིར་འདུས་སོ། །རྒྱུད་དང་དཀྱིལ་ཆོག་
རྣམས་ལས་ཤར་དང་བྱང་དམའ་བར་དགོས་པར་བཤད་པ་ནི། འཇིག་རྟེན་སྤྱིའི་
ཤར་དང་བྱང་མིན་གྱི། ས་ཕྱོགས་སམ་དཀྱིལ་འཁོར་དེ་ཉིད་ཀྱི་མདུན་དང་གཡོན་
ལ་བཞེད་པ་ཡིན་ནོ། །གནས་ཀྱི་ཡོན་ཏན་གྱི་གཙོ་བོ་ནི། དུས་འཁོར་རྩ་རྒྱུད་
ལས༑ གང་ན་ས་སྐྱོང་ཆོས་ལྡན་ཞིང་། །སྐྱེ་རྒུ་བདེར་གནས་རྩོད་པ་མེད། །ཅེས་
གསུངས་པ་ལྟར་ཆོས་ཀྱི་རྒྱལ་པོས་ལེགས་པར་སྐྱོང་ཞིང་སྐྱེ་རྒུ་བསྟན་པ་ལ་དད་
པ་དང་འབྱོར་པ་ཆེ་ཞིང་རྩོད་པ་མེད་པ་གལ་ཆེ་སྟེ། མདོ་སྡེ་རྒྱན་ལས། བློ་ལྡན་
གང་དུ་བསྒྲུབ་པའི་ཡུལ། །ལེགས་པར་རྙེད་དང་གནས་བཟང་དང་། །ས་བཟང་
བ་དང་གྲོགས་བཟང་དང་། །རྣལ་འབྱོར་བདེ་བའི་ཡོན་ཏན་ལྡན། །ཞེས་གསུངས་
པ་ལྟར། ཡོ་བྱད་དང་ལུས་དང་སེམས་གཉིས་ཀ་རྣལ་འབྱོར་རྣམས་ལ་མི་གནོད་
ཅིང་ ཕན་པ་བསོད་སྙོམས་བཙལ་སླ་བ་དང་། ཆུ་བཟང་བ་དང་། གཞི་བདག་
བཟང་ བ་ དང་། མཐུན་པའི་ གྲོགས་ དང་། ཉིན་མོ་སྐྱེ་བའི་རྒྱུ་ འདུགས་ དང་།།
མཚན་མོའི་ཀླག་ཅོལ་གྱི་སྒྲ་ཆུང་བ་སོགས་ཏེ། མཐུན་པའི་ཡུལ་ལ་གནས་པ་ཞེས་
བྱ་བ་ལ། རྐྱེན་འཁོར་ལོ་ཆེན་པོ་བཞིའི་ཡ་གྱལ་ཅིག་ཡིན་པས། གནས་ཀྱི་མཚན་
ཉིད་ཐུན་མོང་དང་ཐུན་མོང་མ་ཡིན་པ་གསུངས་པ་རྣམས་ལེགས་པར་ཤེས་པར་
བྱ་སྟེ་བླང་དོར་ལ་འབད་པར་གལ་ཆེའོ། །
བཞི་པ་གང་ཞིག་བཞེངས་པའི་རྟེན་གསུམ་ལ་དཀོན་མཆོག་གསུམ་
གྱིའམ། སྐུ་གསུང་ཐུགས་ཀྱི་རྟེན་ནོ། །སངས་རྒྱས་ཀྱི་རྟེན་ལ་ཆོས་སྐུ། ལོངས་སྐུ།
སྤྲུལ་སྐུའི་རྟེན་ནོ། །
དང་པོ་ནི། མཆོད་རྟེན་དུ་གྲགས་ཤིང་། དེ་ལ་ཡང་དབྱེ་བ་ལྔར་གྲགས་
-331-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ཏེ༑ རང་བཞིན་ལྷུན་གྲུབ་ཀྱི་དང༌། བླ་ན་མེད་པའི་དང་། བྱིན་གྱིས་བརླབས་པའི་
དང་༑ དངོས་གྲུབ་འབྱུང་བའི་དང་། ཐེག་པ་སོ་སོའི་མཆོད་རྟེན་ནོ། །
དང་པོ་ལ། ལུང་མཆོག་བླ་མ་ཞེས་གྲགས་པ་ལས། གླིང་བཞི་རྨང་།
གསེར་ རི་ རི་རབ་དང་བཅས་པ་བང་རིམ། ཡོངས་འདུའི་ལྗོན་ཤིང་བུམ་པར་
བཤད་པ་ཕྱི་སྣོད་དང་། ཀུན་གཞི་རྨང་། རྣམ་ཤེས་ཚོགས་བརྒྱད་ཀ་བ། དབང་པོ་
གཟུགས་ཅན་བང་རིམ། ཡིད་དབང་བུམ་པ་སྟེ་ནང་བཅུད་མཆོད་རྟེན་དུ་བཤད་པ་
དང་༑ རྡོ་རྗེ་བཀོད་པའི་རྒྱུས་ལས། འདོད་ཁམས་དབང་གི་རི་བོ་ལ། །གཟུགས་
ཁམས་བང་རིམ་ཁྲི་འཕང་ཅན། །གཟུགས་མེད་བུམ་རྟེན་བུམ་པར་བཅས། །སྐུ་
གདུང་ཆེན་པོ་རྒྱུན་དུ་གནས། །ཞེས་དང་། སྨྲ་ཏིའི་དེ་ཁོ་ན་ཉིད་དྲུག་པར། ས་ཡི་
ཁྲི་འཕང་ཟུར་བཅུ་གཉིས། །གླིང་བཞི་གླིང་ཕྲན་བརྒྱད་ཡིན་ཏེ། །བང་རིམ་བདུན་
དུ་བརྩེགས་པ་ནི། །གསེར་གྱི་རི་བདུན་ཤེས་པར་བྱ། །དྲིལ་བུའི་དབྱིབས་ཀྱི་བུམ་
པ་ ནི། །ལྷ་ གནས་ རི་ རབ་ ཡིན་ ཞེས་ བྱ། །བུམ་ རྟེན་ འཁོར་ ལོ་ གདུབ་ བུའི་
དབྱིབས༑ ༑ཀླུའི་རྒྱལ་པོ་ནོར་རྒྱས་ཡིན། ཁ་ཁྱེར་རིམ་པ་དྲུག་ལྡན་པ། །འདོད་
ཁམས་ ལྷ་ རིགས་དྲུག་ཏུ་གྲགས། །དབུས་སུ་སྲོག་ཤིང་ཡར་སྒྲེངས་པ། །ཆོས་
དབྱིངས་ ཟག་ མེད་ སྤྲོས་ བྲལ་ ཡིན། །འཁོར་ ལོ་བཅུ་བདུན་ གྱིས་ བརྒྱན་ པ།།
གཟུགས་ཁམས་གནས་རིགས་བཅུ་བདུན་རྟགས། །ཆར་ཁེབས་གཟུགས་མེད་
ཁམས་ ཡིན་ ཏེ། །ཆོས་དབྱིངས་ཏོག་ཏུ་ཤེས་པར་བྱ། །ཞེས་ སྣོད་བཅུད་སྤྱིར་
མཆོད་རྟེན་དུ་བཤད། ཅེས་ཟེར་ཞིང་། དུས་འཁོར་དུ། དཀྱིལ་འཁོར་བཞི་པོ་བང་
རིམ་དང་། རི་རབ་བུམ་པ་དང་། རི་རབ་ཀྱི་མགྲིན་པ་དང་། གདོང་མན་ཆད་བྲེ་
དང་༑ དེ་ཡན་དང་སྐུ་ཆོས་འཁོར་ཆར་ཁེབས་ཀྱི་རྣམ་པར་གསལ་བ་བཤད་པ་ལྟ་
-332-



རྟེན་གསུམ་བཞུགས་གནས་དང་བཅས་པའི་སྒྲུབ་ཚུལ་དཔལ་འབྱོར་རྒྱལ་མཚོ།
བུའོ། །
གཉིས་པ་ནི། ཚད་མེད་བསམ་ཡས་ལས་བྱུང་འབྲས། །ཤར་དུ་བྱམས་
པ་རྡོ་རྗེ་བརྩེགས། །ལྷོར་ལ་སྙིང་རྗེ་རིན་ཆེན་བརྩེགས། །ནུབ་ཏུ་དགའ་བ་པདྨ་
བརྩེགས༑ ༑བྱང་དུ་བཏང་སྙོམས་ རྒྱ་ གྲམ་བརྩེགས། །རང་བྱུང་ རིན་ཆེན་སྣང་
བའོ། །ཞེས་པ་ཤར་དུ་བྱམས་པ་ཚད་མེད་རྡོ་རྗེ་དུ་མ་བརྩེགས་པ་ལ་སོགས་པ་
བཞིར་ཐིག་ལེ་དབང་གི་རྒྱུས་ཅེས་བྱ་བ་ལས་བཤད་དོ་ཞེས་གྲགས་སོ། །
གསུམ་ པ་ནི། འཁོར་ ལོ་ འབྱུང་ བའི་ རྒྱུད་ དུ་ གྲགས་ པ་ ལས། བྱིན་
བརླབས་སྐུ་གདུང་ཆ་བརྒྱད་གླིང་བཞིར་སྣང་། །ཞེས་པའི་འགྲེལ་པར། ཤར་ལུས་
འཕགས་ན། བྱམས་ལྡན་བསོད་ནམས་གཏེར་དང་། མཐར་ལེགས་གཡུང་དྲུང་
ཏོག་གཉིས། ལྷོ་འཛམ་བུ་གླིང་ན་ཐུགས་རྗེ་སྤྲུལ་པ་དང་། ཡིད་བཞིན་ལྷུན་གྲུབ་
གཉིས༑ ནུབ་བ་ལང་སྤྱོད་ན་དཔེ་མེད་བསམ་འདས་དང༌། རྨད་ གྲགས་ ཆོས་
དབྱིངས་གཉིས། བྱང་སྒྲ་མི་སྙན་ན་ཡོན་ཏན་རིན་ཆེན་བརྩེགས་དང་། ཁམས་
གསུམ་བདེ་རྒྱས་སྒྲོན་གྱི་མཆོད་རྟེན་གཉིས་བཞུགས་པར་བཤད་དོ། །
བཞི་པ་ནི། བདུད་རྩི་མཆོག་གི་རྒྱུད་ལས། རོ་ཡི་བསྲུང་མ་ཆེན་མོ་ནི།།
མ་མོ་ཆེན་མོ་བརྒྱད་བཞག་གོ །དེ་དག་རྟེན་གནས་ཆེན་མོ་ཡང་། །མཆོད་རྟེན་
བརྒྱད་དུ་རྣམ་པར་བཞག །ཅེས་པའི་འགྲེལ་པར། སྔོན་ཧེ་རུ་ཀས་དྲག་པོ་བརྟུལ་
བའི་ཚེ་ཡུལ་བརྒྱད་ཀྱི་དུར་ཁྲོད་དུ་མ་མོ་བརྒྱད་ཀྱི་རྟེན་དངོས་གྲུབ་འབྱུང་བའི་
མཆོད་རྟེན་བརྒྱད་བྱུང་བ་ནི། མ་གྷ་དྷར་བདེ་བྱེད། བསིལ་བ་ཚལ་དུ་རོ་ལངས།
སིང་གྷ་ལར་རི་བོ་ཏ་ལ། བལ་པོར་：བྱ་ཁྲི་ཁ་བཤོར [བྱ་རུང་ཁ་ཤོར]། སེང་
གེའི་གླིང་དུ་གེའུ་དོ་ན། ལི་ཡུལ་དུ་གོ་མ་ས་ལ་གྷནྡྲ། ཁ་ཆེར་ཀ་ན་ཀ ཟ་ཧོར་དུ་
-333-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
བདེ་སྤྱོད་གཞོན་ནུའི་མཆོད་རྟེན་ནོ། །
ལྔ་པ་ལ། ཉན་རང་ཐེག་ཆེན་གྱི་གསུམ་མོ།
དང་པོ་ནི། ཆོས་གོས་བཞི་ལྟབ་གྱི་སྟེང་དུ་ལྷུང་བཟེད་སྒྲུབ་པ་ལ་འཁར་
བསིལ་བཙུགས་པ་ལྟ་བུའོ། །
གཉིས་པ་ནི། རྨང་གྲུ་བཞིའི་སྟེང་དུ་ངོས་གྲུ་བཞིའམ་ཟླུམ་པོ་དང་ཁང་བུ་
ལྟ་བུ་དང་། རྒྱལ་མཚན་ལྟ་བུའི་མཆོད་རྟེན་བརྒྱད་ལ་སོགས་པའོ། །འདུལ་བ་
ལུང་ལས་ནི། ཆོས་འཁོར་ལ་གདུགས་དང་གདུགས་ལ་ཆར་ཁེབས་སུ་བཏགས་
ནས༑ སོ་སྐྱེའི་གདུགས་མེད་ པའི་ བྱི་བོ། ཉན་ཐོས་ ལ་ འབྲས་ བུའི་ གྲངས་ཀྱི་
གདུགས༑ རང་རྒྱལ་གྱི་གདུགས་བདུན། སངས་ རྒྱས་ ཀྱི་གདུགས་བཅུ་གསུམ་
ཆར་ཁེབས་ཏོག་དང་བཅས་པ་རྣམ་པར་ཐམས་ཅད་པར་གསུངས་སོ། །རྒྱུད་སྡེ་
སོ་སོའི་དབང་དུ་བྱས་ནས་བྱ་སྤྱོད་ཀྱི་མཆོད་རྟེན་བང་རིམ་ནང་དུ་བཅག་ཅིང་ཕྱིར་
འབུར་བའམ་དབུས་འབུར་ལ་མཐའ་གཉིས་ནང་དུ་བཅུམས་པ་འཁོར་ལོ་བཅུ་
གཉིས་ལ་སོགས་པའང་བཤད་པར་གྲག རྣལ་འབྱོར་རྒྱུད་ཀྱི་སྔར་བཤད་པའི་
རྡོ་རྗེ་བརྩེགས་པ་སོགས་བླ་མེད་ཀྱི་དུས་འཁོར་ནས་གསུངས་པ་སོགས་སོ། ཁྱད་
པར་ལས་ཀྱི་མཐའ་བརྗོད་པའི་མདོ་ལས། སྤྲུལ་པ་མཛད་པ་སྔོན་བསྟན་ཕྱིར།།
མཆོད་རྟེན་བརྒྱད་དུ་སྐུ་གདུང་བཞག །ཅེས་བཤད་པ་ལྟར། དཔལ་མགོན་ཀླུ་
སྒྲུབ་ཀྱིས་གནས་བརྒྱད་ཀྱི་མཆོད་རྟེན་ལ་རྣམ་གཞག་དང་བསྟོད་པ་མཛད་པ་
ལྟར༑ སྟོན་པ་འདིའི་མཛད་པ་ཁྱད་པར་ཅན་ལ་བརྟེན་ནས་ཡུལ་ལྗོངས་དེ་དང་
དེའི་སྐྱེ་བོ་སྤྲོ་བ་སྐྱེས་ཏེ། དུས་སྟོན་བྱ་བའི་ཕྱིར་དུ་བརྩིགས་པ་ཤཱཀྱ་ཐུབ་པའི་
མཆོད་རྟེན་བརྒྱད་དུ་གྲགས་པ་ནི། དང་པོ་ལ་གནས་གྲོང་ཁྱེར་སེར་སྐྱར་དུས་སྐུ་
-334-



རྟེན་གསུམ་བཞུགས་གནས་དང་བཅས་པའི་སྒྲུབ་ཚུལ་དཔལ་འབྱོར་རྒྱལ་མཚོ།
བལྟམས་པའི་ཚེ་བྱུང་བ་བདེ་གཤེགས་མཆོད་རྟེན་དུ་གྲགས་པ། དབྱིབས་བླ་མ་
དག་ཟླུམ་པོ་པདྨའི་འདབ་མ་ཅན་བང་རིམ་བཞི་པའམ་བདུན་པ། བལྟམས་པའི་
མཆོད་རྟེན་ནམ་པདྨའི་འདབ་མ་ཅན་ཞེས་ཟེར་གསུང་བ་དང་ཆོས་ཀྱི་འཁོར་ལོ་ལ་
གྲུ་བཞི་བང་རིམ་བཞི་པ་སྒོ་བཞིའམ་བརྒྱད་ལ་སོགས་པ་གསུངས་ཡང་། སྔ་མ་
ཡང་བཀྲ་ཤིས་འབྱུང་བའི་མཆོད་རྟེན་དུ་འཕགས་པས་གསུངས་པས་ཁོ་བོ་ནི་དེ་
གཉིས་ལྡོག་པར་འདོད་དེ། གྲུ་བཞི་བང་རིམ་བཞི་པ་གློ་འབུར་དང་བཅས་པ་སྒོར་
རབ་བརྒྱ་རྩ་བརྒྱད་པ། འབྲིང་ང་དྲུག ཐ་མ་བཅུ་དྲུག་པའོ། ། །
གཉིས་པ་གནས་རྒྱལ་པོའི་ཁབ་ཏུ་དུས་མངོན་པར་བྱང་ཆུབ་པའི་ཚེ་
བྱུང་བ་བྱང་ཆུབ་ཆེན་པོར་གྲགས་པ་དབྱིབས་གྲུ་བཞི་བང་རིམ་བཞི་པའོ། །
གསུམ་པ་གནས་ཝ་ར་ཎ་སཱི་དུས་ཆོས་འཁོར་བསྐོར་བའི་ཚེ་བྱུང་བ།
མཚན་ཆོས་འཁོར་མཆོད་རྟེན་ནམ། ཡེ་ཤེས་མཆོད་རྟེན་དུ་གྲགས་པ། ཟླུམ་པོ་
བང་རིམ་བཞི་པའམ་བདུན་ནམ་བརྒྱད་དུའང་བཤད་པ་པདྨ་དང་འཁོར་ལོས་
སྤྲས་པའོ། །
བཞི་པ་གནས་མཉན་ཡོད་ཛེ་ཏའི་ཚལ་དུ། དུས་ཆོ་འཕྲུལ་བསྟན་པའི་
ཚེ་བྱུང་བ་ཆོ་འཕྲུལ་ཆེན་པོའམ། མུ་སྟེགས་ཕམ་མཛད་དུ་གྲགས་པ་གྲུ་བཞི་བང་
རིམ་བཞི་པ་ཕྱོགས་རེར་གློ་འབུར་དང་བཅས་པའོ། །
ལྔ་པ་གནས་སུམ་ཅུ་རྩ་གསུམ་དུ་དབྱར་གནས་མཛད། ཡུམ་ལ་ཆོས་
གསུངས་སྔ་དྲོ་དགག་དབྱེ་མཛད། ཕྱི་དྲོ་མཁའ་ལ་བབས་ནས། གསལ་ལྡན་དུ་
ཕེབས་དུས་སུ་བྱུང་བ། བང་རིམ་བཞི་པའམ། བརྒྱད་པ་ངོས་རེར་གློ་འབུར་དང་
བཅས་པའི་གློ་འབུར་གྱི་དབུས་ན་ཐེམ་སྐས་ཡོད་པ་ལྷ་བབས་སམ། སུམ་ཅུ་ལྷའི་
-335-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
མཆོད་རྟེན་དུ་གྲགས་པའོ། །
དྲུག་པ་རྒྱལ་པོའི་ཁབ་ཏུ་ལྷ་བྱིན་གྱི་དགེ་འདུན་གྱི་དབྱེན་བྱས་པ།
མཆོག་ཟུང་གིས་བསྡུམས་པའི་དུས་སུ་བྱུང་བ། དབྱེན་བསྡུམས་སམ་འོད་ཟེར་
ཅན་ནམ། བྱམས་ངོས་ མཆོད་རྟེན་དུ་ གྲགས་པ། བང་རིམ་བཞི་པ། གྲུ་བཞིའི་
ཟུར་བཞི་མཉམ་པར་བཅད་པའོ། །
བདུན་པ་གནས་ཡངས་པ་ཅན་དུ་སྐུ་ཚེ་ཟླ་བ་གསུམ་བྱིན་གྱིས་བརླབས་
པའི་ཚེ་བྱུང་བ། རྣམ་རྒྱལ་ལམ། བྱིན་བརླབས་མཆོད་རྟེན་དུ་གྲགས་པ། ཟླུམ་པོ་
བང་རིམ་གསུམ་པའོ། །
བརྒྱད་པ་རྩ་མཆོག་གི་གྲོང་དུ་མྱ་ངན་ལས་འདས་པའི་ཚེ་བྱུང་བ། ཆོས་
རྒྱལ་མྱ་ངན་མེད་དམ། མྱང་འདས་མཆོད་རྟེན་དུ་གྲགས་པ། བང་རིམ་མེད་པ་
གདན་ཁྲིའི་སྟེང་དུ་བུམ་བརྟེན་ཡན་ཆད་བཞུགས་པའོ། །དེ་ལ་ཡང་སྐུ་གདུང་ཆ་
བརྒྱད་དུ་བགོས་པའི་མཆོད་རྟེན་ཆེན་པོ་བརྒྱད། རས་ཚིག་པའི། མ་ཚིག་པའི།
སོལ་བའི་མཆོད་རྟེན་སྟེ་བཅུ་གཅིག ཚེམས་སམ་མཆེ་བ་ལྷ་དང་སྲིན་པོས་ཁྱེར་
བའི་མཆོད་རྟེན། ཕྱིས་ཆོས་རྒྱལ་མྱ་ངན་མེད་ཀྱིས་དེ་བཞིན་གཤེགས་པའི་རིང་
བསྲེལ་བཞུགས་པའི་མཆོད་རྟེན་བྱེ་བ་དུས་གཅིག་ལ་བཞེངས་པའི་མཆོད་རྟེན་
སོགས་དང་། མྱ་ངན་ལས་མ་འདས་གོང་དུ་དབུ་སྐྲ་དང་། སེན་མོའི་མཆོད་རྟེན་
སོགས་དཔག་ཏུ་མེད་དེ། གཙོ་བོ་སྔ་མ་བརྒྱད་དུ་ཅི་རིགས་པར་འདུས་ལ། དེང་
སང་ཡང་དེ་བཞིན་གཤེགས་པའི་རིང་བསྲེལ་བཞུགས་ན་ནི་གང་ཟག་སུའི་ཆེད་དུ་
བཞེངས་ཀྱང་བརྒྱད་པོ་གང་རུང་གི་རྣམ་པ་ཅན་རྣམ་པ་ཐམས་ཅད་པར་བྱ་དགོས་
སོ༑ ༑དེ་ལ་ཡང་དུས་འཁོར་སོགས་ནས་འབྱུང་བའི་མགུལ་པ་ཐུང་བའམ། དྲི་
-336-



རྟེན་གསུམ་བཞུགས་གནས་དང་བཅས་པའི་སྒྲུབ་ཚུལ་དཔལ་འབྱོར་རྒྱལ་མཚོ།
མེད་འགྲེལ་ པ་བཤད་ པའི་མགྲིན་རིང་ སམ། རྒྱུ་དང་བཟོ་བོ་སོགས་ཀྱིས་ཇི་
བཞིན་མ་ཐོན་ན། ཇི་ལྟར་འཚམ་ཞིང་མཛེས་པའང་བྱ་རུང་ཞིང་ཚད་ནི་འོག་ཏུ་
བཤད་པར་བྱའོ། ། །
གཉིས་པ། ལོངས་སྐུའི་རྟེན་ལའང་རང་བཞིན་ལྷུན་གྲུབ་སོགས་ཅི་
རིགས་པ་རྒྱུད་སྡེ་རྣམས་ལས་གསུངས་པའང་ཤེས་པར་བྱ་ལ། བོད་ན་རྒྱལ་བ་
རིགས་ལྔ་དང་། ཉེ་བའི་སྲས་བརྒྱད་སོགས་བརྒྱན་ཅན་ལ་ལོངས་སྐུར་གྲགས་པ་
དང་༑ སྤྲུལ་སྐུ་ཀུན་ལ་གྲགས་པ་ཐུན་མོང་གི་མཆོག་གི་སྤྲུལ་སྐུ་རབ་བྱུང་གི་ཆ་
བྱད་ཅན་ལ་བྱེད་པ་ལྟོས་ནས་གྲགས་པ་ལྟར་ཐ་སྙད་བྱར་རུང་མོད་ཀྱི། རྒྱུད་སྡེ་
ནས་གང་བཤད་ཀྱི་དཀྱིལ་འཁོར་ཀྱི་ལྷ་ལ་སྤྲུལ་སྐུས་ཁྱབ་པས་ན་མཚན་ཉིད་དུ་
གཞག་ཏུ་ནི་མི་རུང་ངོ༌། །དེས་ན་ལོངས་སྐུ་དངོས་ནི་ངོ་བོ་ཡེ་ཤེས་ཀྱི་སྐུ་འབྱུང་
ལུས་རགས་པ་དང་བྲལ་བ་ས་བཅུའི་བྱང་སེམས་ལས་གཞན་པའི་སེམས་ཅན་ལ་
མི་སྣང་བ་མཚན་དཔེའི་ཆ་ཤས་ཕྲ་ཞིང་ཕྲ་བ་ཡང་ཡོངས་སུ་རྫོགས་པ་སྣང་བ་ངེས་
པ་ཅན་གཞི་ཁ་དོག་ཐམས་ཅད་པ་ཡིན་པ་དཀར་པོའམ། འབྲས་བུ་ཡེ་ཤེས་ཀྱི་
རང་མདོག་སྔོན་པོ་གང་རུང་དུ་ངེས་པ་ཞལ་གཅིག་ཕྱག་གཉིས། བླ་མེད་ཀྱི་དབང་
དུ་བྱས་ནས་ལོངས་སྐུ་དང་ཁ་སྦྱོར་གྱི་ཡན་ལག་སོགས་ཡན་ལག་བདུན་དུ་ངེས་
ལ༑ སྤྲུལ་སྐུ་ནི་གདུལ་བྱ་གང་ལ་གང་འདུལ་གྱི་ངོར་འབྱུང་བར་གྲགས་པའི་
མདོག་ཅན་ཞལ་ཕྱག་དུ་མ་སྣང་བ་མ་ངེས་པ་ཡིན་ལ། ཕྱག་ཚད་ཀྱི་ཆ་ནས། རང་
སོར་བརྒྱ་ཉེར་ལྔ་པ་ལོངས་སྐུའི་སངས་རྒྱས་དང་། དེ་ནས་བརྒྱ་བཅུ་གཉིས་པའི་
བར་ལོངས་སྐུའི་བྱང་སེམས་དང་། དེ་མན་ཆད་སྤྲུལ་སྐུའི་སངས་རྒྱས་བྱང་སེམས་
ཏེ༑ སངས་རྒྱས་ཁྲོ་བོའི་ཆ་བྱད་ཅན་ཤིན་ཏུ་ཁྲོས་པ་ལ་ནི་རང་སོར་ལྔ་བཅུ་ཡང་
-337-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
བཤད་པ་སོགས་སུ་ཤེས་པར་བྱའོ། །སྤྲུལ་སྐུ་ཡོངས་གྲགས་རབ་བྱུང་གི་ཆ་བྱད་
ཅན་ནི། དབུ་རེག་ཞབས་རྗེས་གཙུག་ཏོར་དང་ལྡན་པ། ཞི་ཞིང་དུལ་ལ་མཛེས་
ཤིང་ཡིད་དུ་འོང་བ་ན་བཟའ་ཆོས་གོས་གསུམ་པ། ཞབས་གཉིས་རྡོ་རྗེའི་སྐྱིལ་
ཀྲུང་དང་སྐུ་མདོག་སེར་པོ་ཤས་ཆེ་བ་སྟེ། ལ་ལ་དམར་པོ་དང་སྔོན་པོ་སོགས་ཀྱང་
ཡིན་ལ་ཞབས་ བཞུགས་ པ་ ལ་ ཕྱག་ གཡོན་མཉམ་གཞག་ གཡས་ ས་ གནོན།།
མཆོག་སྦྱིན་སྐྱབས་སྦྱིན་ཆོས་འཆད་སོགས་དང་། ཞབས་བཞེངས་སྟབས་ལ་ཕྱག་
གཡོན་ཆོས་གོས་ཀྱི་དྲ་འཛིན་ཅིང་གཡས་མཆོག་སྦྱིན་སྐྱབས་སྦྱིན་གང་རུང་དང་
གླང་པོ་ཆེ་ནོར་སྐྱོང་འདུལ་བའི་དང་བྱིན་ལེན་གྱི་ཕྱག་རྒྱ་སོགས་ཀྱང་མཐོང་སྟེ་
མདོར་ན་མདོ་དང་ལུང་ནས་འབྱུང་བ་རྒྱ་གར་མཁས་པས་བཞེངས་པ་དག་ལ་
བརྟེན་ནས་རྟོགས་པར་བྱ་ཞིང་། བརྒྱན་ཅན་ཞལ་མང་ཕྱག་མང་སོགས་ནི་རྒྱུད་སྡེ་
སོ་སོ་དང་མ་ཐའང་དེ་དག་ནས་བཏུས་པའི་ལྷ་འབུམ་གསར་རྙིང་རྣམས་ལས་
ཤེས་པར་བྱ་སྟེ། འདིར་མང་གིས་དོགས་ནས་མ་བྲིས་སོ། །ཆོས་ཀྱི་རྟེན་གྱི་གཙོ་
བོ་ནི་པོ་ཏི་གླེགས་བམ་སྟེ། མདོ་སྡེ་ཆོས་ཕུང་བརྒྱད་ཁྲི་བཞི་སྟོང་། རྒྱུད་སྡེ་ནི་ཆོས་
ཚན་སུམ་ཁྲི་སུམ་སྟོང་དུ་ཡེ་ཤེས་རྡོ་རྗེ་ཀུན་ལས་བཏུས་ལས་བཤད་ལ། ཕ་རྒྱུད་
བྱེ་བ་ཁྲག་དྲུག་མ་རྒྱུད་བྱེ་བ་ཕྲག་བཅུ་དྲུག ཐེག་པ་ཐུན་མོང་གི་མདོ་སྡེ་དུང་
ཕྱུར་བརྒྱད། ཤེར་ཕྱིན་དུང་ཕྱུར་ལྔ་དང་ས་ཡ་ལྔར་བདེ་མཆོག་སྡོམ་འབྱུང་དུ་
བཤད་ཅིང་། དེ་དག་གི་དགོངས་འགྲེལ་དང་བཅས་པའོ། །ཐུན་མོང་མིན་པའི་
གསུང་གི་རྟེན་ནི། དྲིལ་བུ་དང་བགྲང་འཕྲེང་སོགས་སོ། །དགེ་འདུན་ལ་ཐེག་ཆེན་
གྱི་དགེ་འདུན་སར་གནས་གྱི་བྱང་སེམས་ནི། འཇམ་དབྱངས་ཀྱི་ཞིང་བཀོད་ལྟ་བུ་
ལ་ཚངས་པར་སྤྱོད་པའི་ཆ་བྱད་རབ་བྱུང་གི་རྣམ་པའང་བཤད་ཅིང་། ཕལ་ཆེར་
-338-



རྟེན་གསུམ་བཞུགས་གནས་དང་བཅས་པའི་སྒྲུབ་ཚུལ་དཔལ་འབྱོར་རྒྱལ་མཚོ།
དབུ་སྐྲ་ཟུར་ཕུང་ལྔ་པའམ་ཐོར་ཅོག་བཅིངས་པའི་ན་བཟའ་དང་། རྒྱན་དུ་མས་
བརྒྱན་པ་རྡོ་རྗེ་སེམས་དཔའི་སྐྱིལ་ཀྲུང་ཅན་གཞོན་ནུའི་ཆ་ལུགས་འཆང་བའོ།།
ཉན་རང་གི་ནི་རབ་བྱུང་གི་ཆ་བྱད་ཤིན་ཏུ་མཛེས་པ་འཁར་བསིལ་ལྷུང་བཟེད་དང་
པོ་ཏི་འཛིན་པའང་བྱ་སྟེ། ལ་ལ་ནི་གཙུག་ཏོར་ཅུང་ཟད་ཡོ་བ་དང་ལྡན་པའོ། །སྐུ་
གསུང་ཐུགས་སུ་དབྱེ་ན། ཞལ་ཕྱག་གི་རྣམ་པ་ཅན་དང་། གཙུག་ལག་ཁང་དང་།
མཆོད་རྟེན་ལ་སོགས་པ་སྐུའི་རྟེན། པོ་ཏི་བགྲང་འཕྲེང་དྲིལ་བུ་ལ་སོགས་པ་རོལ་
མོའི་བྱེ་བྲག་རྣམས་གསུང་གི་རྟེན། རྡོ་རྗེ་གྲི་གུག་ལ་སོགས་ཕྱག་མཚན་ཕལ་ཆེར་
ཐུགས་ཀྱི་རྟེན་དུ་བཤད་དོ། ། །
ད་ ནི་ ཆ་ ཚད་ བཤད་ པ་ ལ། མཆོད་ རྟེན་ གྱི། སྐུ་གཟུགས་ ཀྱི། ཕྱག་
མཚན་གྱི། གསུང་རབ་ཀྱི་ཚད་དོ། །
དང་པོ་ལ། ཆེ་ཆུང་གི་ཚད་ནི་གང་འབྱོར་སྟེ།：ཀྱུ་[སྐུ]རུ་རའི་འབྲུ་
ཙམ་དང་། དཔག་ཚད་མཆོད་རྟེན་གྱི་རྒྱ་དཔངས་དུ་མ་བཤད་པས་སོ། །དེ་ཡང་
འབྱོར་ན་ཆེ་ཡིན་བཟང་པས་ཆེས་པ་ལ་སྐྱོན་བརྗོད་པ་དང་། འབྱོར་བཞིན་དུ་སྐྱུང་
བ་ནི་ཉེས་དམིགས་ཤིན་ཏུ་ཆེའོ། རྒྱ་དང་དཔངས་ནི། རྒྱར་དཔག་ཚད་ཙམ་ལ་
འཕང་དུ་དེའི་ཕྱེད་པ་བཤད་ལ། ངོས་བཞི་སྡོམས་པའི་བརྒྱར་འདོད་པའང་ཡོད་
ལ༑ ངོས་རེའི་རྒྱུ་ཡིན་ཀྱང་རྒྱ་ཆེས་དྲག་པས་འཕང་དུ་དེའི་ཕྱེད་ལས་སློང་མི་ཐུབ་
པ་ལ་དགོངས་ཞེས་ཀྱང་ཟེར་ཞིང་། དཀྱིལ་འཁོར་ལ་མཆོད་རྟེན་དུ་བཤད་པའང་
མང་བས་དཀྱིལ་འཁོར་གྱི་རྒྱ་ཕྱེད་དཔངས་སུ་བསྟན་ཞེས་ཀྱང་ཟེར་རོ། །
དེ་ལྟར་ན་ཆེ་ཆུང་གང་བྱེད་ཀྱང་རང་རང་གི་ཕྱག་ཚད་དང་ལྡན་པ་
དགོས་ པས་ ཕྱག་ ཚད་ ཤེས་ པར་ བྱ་ ལ། མཆོད་རྟེན་ཡོངས་ གྲགས་ ཀྱི་ དང་།
-339-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
གཞལ་ཡས་ཁང་གི་ཚད་དོ། །དང་པོ་ལ་དྲི་མེད་འགྲེལ་པའི་དང་། དུས་འཁོར་གྱི་
ཕྱག་ཚད་དོ། །
དང༌ པོ་ ནི། རྒྱལ་ བ་ གཉིས་ མེད་ གསུང་ དེ་ ལ། །བཏུད་ ནས་ བདེ་
གཤེགས་ མཆོད་རྟེན་ ཚད། །དྲི་མེད་ འགྲེལ་ པ་ ལས་ གསུངས་ པ། །བདེ་བླག་
རྟོགས་ཕྱིར་བཤད་པར་བྱ། །ཚངས་ཟུར་རྩ་ཐིག་ཟུར་བཞི་དང་། །ངོས་རེར་ཆ་
ཆེན་བཅུ་གཉིས་སོགས། །ཚེགས་ཆེ་དོན་ཆུང་སྣང་མོད་ཀྱི། ཁོ་བོས་ལྡོག་སྟེ་འདི་
སྐད་སྨྲ། །ཇི་ཙམ་འབྱོར་པའི་ཚངས་ཐིག་གདབ། །སྨད་ནས་སེང་ཁྲི་ཅི་མཛེས་
བཅད༑ ༑པད་ ཆེན་ འོག་ ཐིག་ བྱ་ བའི་ ཕྱིར། །ཚངས་ ཐིག་ གཉིས་ པ་ འདེབས་
ལུགས་བྱ། །ཡན་ཆད་ཕྱེད་དང་དེ་ཕྱེད་སོགས། །ཆ་ཆེན་བཅུ་གཉིས་རི་མོ་བྱ།
པད་ཆེན་རྩ་ནས་ཏོག་རྩེའི་བར། །མཆོད་རྟེན་སྲིད་ཀྱི་ཚད་ཡིན་ཏེ། །བྲེ་ཡི་རྟེན་
ནམ་བུམ་ཁེབས་ཀྱི། །རྩ་བའི་མཚམས་ནི་ཕྱེད་ཚད་ཡིན། །ཆ་ཆེན་བཞི་ཆ་ཆ་ཆུང་
སྟེ༑ ༑མ་དང་བུའི་ཐ་སྙད་བྱ། །པད་ཆེན་དཔངས་ལ་ཆ་ཕྲན་གསུམ། །དགེ་བའི་
རྨོང་ ལ་ ཆ་ ཕྲན་ གཅིག །བང་ རིམ་ བཞི་པོ་ གཉིས་ གཉིས་ སོ། །བུམ་པའི་
དཔངས་ལ་ཆ་ཆེན་གསུམ། །འོག་ནས་བུམ་གཅིག་བུམ་གདན་བྱ། །བུམ་རྩེ་ཕྱེད་
ཀྱི་ཚད་དུ་སླེབ། །བུམ་ཁེབས་བུམ་པའི་སུམ་ཆར་འདོད། །བྲེ་ཡི་དཔངས་ལ་ཆ་
ཕྲན་གཅིག །གདོང་ལ་གཅིག་དང་སུམ་གཉིས་ཏེ། །དེ་སྟོང་པདྨ་ཆ་ཕྲན་གཅིག།
འཁོར་ལོ་བཅུ་གསུམ་མདོ་གཟུངས་དང་། །བཅས་པ་བཅུ་བདུན་བྱེད་རྣམས་ལ།།
ཧ་ཅང་རིང་པས་སྐྱོན་འབྱུང་བས། །རེ་རེ་ཆ་ཕྲན་རེ་རེར་བྱ། །དེ་ཡང་ཆོས་འཁོར་
བཅུ་གསུམ་པོའི། །སྟེང་དུ་སུམ་གཉིས་གདོང་དང་ནི། །སྨད་དུ་སུམ་ཆ་རྩེག་བར་
བྱ༑ ༑བང་རིམ་བཞི་པོའང་དེ་དང་འདྲ། །ཐུགས་རྗེ་མདོ་གཟུང་ཨུཏྤལ་བཞིན།།
-340-



རྟེན་གསུམ་བཞུགས་གནས་དང་བཅས་པའི་སྒྲུབ་ཚུལ་དཔལ་འབྱོར་རྒྱལ་མཚོ།
སྨད་འཇམ་གདོང་ཁ་ཅུང་ཟད་གྱེས། །དེ་སྟེང་ཀ་ཞུ་རྒྱ་གྲམ་ནི། །ཆ་ཕྲན་ཕྱེད་ཀྱིས་
དཔངས་ དང་ ལྡན། །དེ་སྟེང་ རྩིབས་བརྒྱད་སུམ་ཆའི་དཔངས། །གདུགས་དང་
གདུགས་ཁེབས་སྡོམས་པ་ལ། །ཆ་ཕྲན་གཅིག་དང་སུམ་གཉིས་དཔངས། ཁྲོ་
གདན་ལ་གཅིག་ཏོག་ལ་བཞི། །པད་ཆེན་འོག་ཏུ་པད་ཆུང་ལ། །ཆ་ཕྲན་ཕྱེད་ཀྱི་
དཔངས་བྱ་ཞིང་། །སེང་ཁྲིའི་སྨད་ཀྱི་སུམ་ཆ་ལ། །ས་གདན་ཇི་ལྟར་མཛེས་པར་
ད་ནི་རྒྱ་ཚད་བཤད་ཀྱིས་ཉོན། །ཚངས་ཐིག་ནས་བཅལ་པད་ཆེན་གྱི།།
སྲིད་ལ་ཕྱེད་དང་བཅོ་ལྔ་སྟེ། །རྨང་རྟེན་བཅུ་གསུམ་བང་རིམ་བཞི། །ཆ་ཕྲན་རེ་རེ་
ནང་དུ་བྲི། །བུམ་གདན་བུམ་པའི་རྩ་བ་ཡང། །དེ་དང་འདྲ་བ་རེ་རེ་ཞུམ། །བུམ་
སྟོད་བང་རིམ་གསུམ་པ་དང་། །འདྲ་བ་ཆ་ཕྲན་བཅུ་ཡིས་ཐིག །བུམ་པའི་དབུས་
བཟུང་བསྐོར་བས་འགྲུབ། །བུམ་ཁེབས་པད་ཀྱིས་གཞལ་བར་བྱ། །བྲེ་ལ་གཅིག་
སྟེ་ བྲེ་ གདོང་ གཉིས། །པདྨའི་ རྩ་ བ་ དེ་ དང་ འདྲ། །འདབ་རྩེ་ ཕྱི་ལ་བུ་གཅིག་
གདེངས༑ ༑ཆོས་འཁོར་དང་པོ་དེ་དང་མཉམ། །དེས་ནི་དེ་རྒྱུ་ཐིག་སྣ་བཟུང་།།
བཅུ་གསུམ་པ་ཡི་ཚངས་ཐིག་ནས། །བཅུ་བཞི་བཅལ་བར་སྣ་བཟུང་ནས། །ཐིག་
གདབ་འཁོར་ལོའི་གདོང་འབྱུང་སྟེ། །དེ་ནང་ཆ་ཕྲན་ཕྱེད་བཅུམས་ནས། །སྐམ་
ཐིག་གདབ་པས་རྩེག་པར་འབྱུང་། །ཀ་ཞུའི་སྲིད་ལ་ཆ་ཕྲན་གཉིས། །གདུགས་ནི་
འཁོར་ལོ་དྲུག་ པའི་ཚད། །གདུགས་ ཁེབས་དྲུག་ པ་དང་མཉམ་ཞིང་། །ཟ་ར་
ཚགས་ཀྱི་རྩ་བ་ནི། །གདུགས་ལ་སྦྱར་བྱ་བཤང་ཁའི་རྒྱ། །བྲེའི་གདོང་དང་མཉམ་
པར་བཤད། །པད་ཆུང་དང་ནི་སེང་གེའི་ཁྲི། །ནང་དུ་ཆ་ཕྲན་ཕྱེད་ཕྱེད་ཞུམ།།
མཆོད་རྟེན་དཀར་པོ་སེང་ཁྲི་ལྗང་། །རྨང་རྟེན་སེར་པོ་མདོ་གཟུངས་དང་། །ཟ་ར་
-341-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ཚགས་སོགས་བཀྲ་བ་དང༌། །འཁོར་ལོའི་གདོང་སེར་རྩེག་བར་དམར། །གདོང་
ལ་རྒྱལ་བའི་སྐུ་སོགས་དང་། །བར་ལ་རྡོ་རྗེ་བྱ་བར་བཤད། །རྩིབས་བར་རིགས་
བཞིའི་མཚན་མ་དང་
། །མཚམས་སུ་ཡུམ་བཞིའི་མཚན་མའམ། །ས་བོན་ལཉྫར་
བྲིས་ནའང་ལེགས། །འདི་ལ་ལྷོ་བྱང་བརྗེ་བ་སོགས། །མངོན་སུམ་ལྟར་སྣང་
གཙོར་གཟུང་བའི། །བློ་བཟོ་མི་བྱ་བྱས་གྱུར་ན། །འཇིག་རྟེན་ལྷོ་བྱང་འགྲིག་སྣང་
ཡང་༑ ༑གཙོ་བོའི་གཡས་གཡོན་ལོག་པར་འགྱུར། །དེ་ལས་ཐར་ཕྱིར་གཙོ་བོའི་
དབུ༑ ༑ཤར་ལ་བསྟན་ན་གཙོ་བོའི་མདུན། །ནུབ་ལ་བསྟན་ཕྱིར་རྒྱབ་མདུན་ལྡོག།
དེ་ནས་ས་འཁོར་ཇི་བཞིན་བྱ། །རྒྱས་པར་འོག་ཏུ་བཤད་པར་བྱ། །འདི་ནི་བྱང་
ཆུབ་ཆེན་པོ་སྟེ། །བང་རིམ་མ་གཏོགས་གཞན་ཀུན་མཚུངས། །བང་རིམ་གསུམ་
པ་བདུན་པ་སོགས། །འདི་ཡི་བང་རིམ་རྒྱ་དཔངས་ཀྱི། །ས་ལ་གསུམ་དང་བདུན་
སོགས་འགོད། །མྱང་འདས་བང་རིམ་མེད་པས་ན། །སེང་ཁྲི་མཐོ་བ་ཚད་མཉམ་
བྱ༑ ༑གློ་བུར་བྱེད་པ་རང་རང་གི །བྲེ་བསྐྱེད་ནང་དུ་ཞུམ་རྣམས་སྐྱུངས། །བུམ་
པའི་སྦོམ་པ་ཅུང་ཟད་གཏོད། །རྒྱ་དང་ཞེང་དུ་བྱས་པས་འགྲུབ། །གློ་འབུར་སེང་
ཁྲི་ལ་ཡང་བྱེད། །ཆེན་པོ་ས་སོགས་ལ་བཞེངས་ན། །བྲེ་སྐས་ནང་དུ་ཞུམ་རྣམས་
སྐྱུང་༑ ༑བུམ་པའི་རྣམ་པ་ཅུང་ཟད་སྟོད། །སེང་ཁྲི་ཅུང་ཟད་མཐོ་ན་མཛེས། །ཧ་
ཅང་ཆེས་ན་བྲེ་ཡི་ཚད། །རྩ་བ་ཉིད་ནས་འགྲམ་སླང་ཞིང་། །དེ་ཕྱིར་ནང་ཟླུམ་ཕྱི་
གྲུ་བཞི། །བང་ རིམ་བཞི་པའི་ ཕྱི་ཚད་དང་། །བུམ་པའི་ནང་ ཚད་ ཞུ་ འདྲོངས་
བཅས༑ ༑ངེས་པར་བྱས་པའི་རྡོ་འགྲམ་ལ། །ནན་ཏན་བྱ་བ་ཤིན་ཏུ་གཅེས། །དེ་
ལྷག་ཤུན་པ་བཞིན་དུ་སླངས། །སེང་ཁྲིའི་ངོས་རེར་བུག་པ་གསུམ། །བང་རིམ་
བཞི་པར་རེ་རེ་ཡང་། །བུམ་པའི་ངོས་རེར་རེ་རེ་རྣམས། །ཕྱོགས་ཀུན་ཐལ་བའི་
-342-



རྟེན་གསུམ་བཞུགས་གནས་དང་བཅས་པའི་སྒྲུབ་ཚུལ་དཔལ་འབྱོར་རྒྱལ་མཚོ།
རླུང་བསེང་གཅེས། །བུམ་གདན་རྩ་ནས་སྲོག་ཤིང་གཟུགས། །གནོད་སྦྱིན་འཁོར་
ལོ་གཟུངས་གཞུག་སོགས། །བྱེད་ཚུལ་འོག་ཏུ་འཆད་པར་བྱ། །འདི་དག་རབ་བྱུང་
ཆ་ལུགས་ཀྱིས། །གཙོ་བོ་ཆོས་གོས་བརྒྱད་ལྟབ་སྟེང་། །ལྷུང་བཟེད་འཁར་གསིལ་
བཞག་འདྲའོ། །འདི་རྣམས་ཀྱི་རྣམ་བཞག་ནི། སློབ་དཔོན་ཤཱནྟི་གནྟའི་མཆོད་རྟེན་
གྱི་ཆ་དབྱེ་བ་ལས། པད་ནི་རྗེས་དྲན་དྲུག རྨང་རྟེན་ནི་དགེ་བ་བཅུ། བང་རིམ་
བཞི་བུམ་གདན། བུམ་པ་བྲེ་རྣམས་དྲན་པ་ཉེར་བཞག་ནས། འཕགས་ལམ་ཡན་
ལག་བརྒྱད་ཀྱི་བར། སྲོག་ཤིང་ཀུན་རྫོབ་ཤེས་པ་ལ་སོགས་པའི་ཤེས་པ་བཅུ། །
པདྨ་ཐབས་དང་ཤེས་རབ། འཁོར་ལོ་བཅུ་གསུམ་ནི་སྟོབས་བཅུ་དང་། དྲན་པ་
ཉེར་བཞག་གསུམ། ཆར་ཁེབས་ཐུགས་རྗེ་ཆེན་པོ། ཏོག་ནི་ཆོས་སྐུ། མཆོད་རྟེན་
གྱི་འཁོར་ལ་རྡོ་：རེངས་[རིང]མི་འཇིགས་པ་བཞི། ཐེམ་སྐས་བསྲུང་བ་མེད་པ།
རྒྱལ་མཚན་བདུད་བཞི་ལས་རྒྱལ་བ། མེ་ཏོག་གི་ཕྲེང་བ་མཚན་དཔེ། རྒྱལ་ཆེན་
བཞི་བདེན་པ་བཞི། དྲིལ་བུ་གསུང་དབྱངས་ཡན་ལག་དྲུག་ཅུ། ཉི་ཟླ་ཡེ་ཤེས་ཀྱི་
སྣང་བ་བསྐྱེད་པ། མེ་ལོང་ཡེ་ཤེས་བཞི། ཅོད་པན་ཆོས་ཀྱི་རྒྱལ་སྲིད་ཐོབ་པ།
བད་ནི་ཆོས་ཀྱི་སྙན་པས་ཀུན་ལ་གྲགས་པ་བྱང་ཆུབ་ཆེན་པོའོ། །སྒོ་མང་གི་སྒོ་ནི།
བདེན་བཞི་རྣམ་ཐར་བརྒྱད། རྟེན་འབྲེལ་བཅུ་གཉིས། སྟོང་ཉིད་བཅུ་དྲུག་ལ་
སོགས་པའོ། །གློ་འབུར་གཞན་ལས་ཁྱད་པར་འཕགས་པ་སེམས་ཅན་གྱི་དོན་
མཛད་པའོ། །ལྷ་བབས་ཀྱི་ཐེམ་སྐས་ནི། སངས་རྒྱས་རྣམས་སེམས་ཅན་གྱི་དོན་
ལ་འབྱོར་པར་མཚོན་པའོ། །མྱང་འདས་ལ་བང་རིམ་མེད་པ་ནི། འཁོར་བའི་
འཇིགས་པ་དང་བྲལ་ཞིང་སྤྲོས་པ་མེད་པའོ། །པདྨ་ཅན་གྱི་པདྨ་ནི་འཁོར་བའི་
འདམ་ལས་སྐྱེས་ཀྱང་དེས་མ་གོས་པའོ། །དབྱེན་འདུམས་ཟུར་བཞི་བཅས་པ་ནི།
-343-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
དབྱེན་གྱི་རྒྱུ་དུག་གསུམ་ལྟ་བ་དང་བཞི་བཅད་ནས། རྣམ་ཐར་ཟད་པར་ཟིལ་
གནོན་བརྒྱད་མཚོན་པའོ། །
གཉིས་ པ་དུས་འཁོར་ ནས་ འབྱུང་ བ་ནི། སངས་ རྒྱས་ སྐྱིལ་ཀྲུང་དུ་
བཞུགས་པའི་ལྟེ་བ་མན་ཆད་བང་རིམ། ལྟེ་འབུར་བུམ་གདན། དེ་ནས་དཔུང་
པའི་བར་བུམ་པ། མགྲིན་པ་བྲེ་ཀོས་ཀོ་ནས་སྣ་རྩེ་དང་། དེ་ནས་མཛོད་སྤུའི་བར་
བྲེ་གདོང་། དེ་ནས་རལ་པའི་ཐོར་ཅོག་གི་བར་ཞལ་གང་ལ་ཆོས་འཁོར་ཆར་
ཁེབས་ཏོག་དང་བཅས་པ་བྱེད་པ་སྟེ། ཕྱི་འཇིག་རྟེན་གྱི་དཀྱིལ་འཁོར་བཞི་དང་།
རི་རབ་ཀྱི་ལུས་དང་། མགྲིན་པ། གདོང་པ་སྐུ་རྣམས་དང་། ཚད་གཅིག་པས་ཕྱི་
ནང་གཞན་གསུམ་སྦྱོར་བའོ། །རྣམ་བཞག་ཀྱང་དེ་ཉིད་ཡིན་པས་ཚིགས་བཅད་དུ་
བརྗོད་ན། དུས་ཀྱི་འཁོར་ལོ་ལ་བཏུད་ནས། །དེ་ནས་གསུངས་པའི་མཆོད་རྟེན་
བཤད༑ །ཇི་ལྟར་འབྱོར་པའི་ཚངས་ཐིག་གདབ། །ཐིག་དེ་དུམ་བུ་ལྔ་རུ་བཏུབ། །
ལྔ་པོ་རེ་རེར་ཞལ་རེ་སྟེ། །སོར་མོ་ཕྱེད་དང་བཅུ་གཉིས་པ། །དེ་ལྔ་ལུས་ཀྱི་གསང་
གནས་ནས། །ཡ་ཐ་གཙུག་ཏོར་བར་གྱི་ནི། །རྩ་འཁོར་དྲུག་གི་བར་དུ་བཤད། །
དེ་ཕྱིར་འོག་མ་གདན་ཁྲིའི་དཔངས། །དེ་ནས་ཞལ་དུ་བུམ་པའི་དཔངས༑ ༑དེ་
ནས་ཞལ་གང་བྲེ་དང་གདོང་། །དེ་ནས་ཞལ་གང་གདུགས་འཕྲེང་ངོ༌། །འདི་ལྷག་
སོར་མོ་ལྔ་བཅུའོ། །མཆོད་རྟེན་དངོས་ཀྱི་དཔངས་སུ་བཤད། །དེ་ཡིས་ཕྱེད་ཀྱི་
གདན་ཁྲིའི་རྒྱ། །དེ་དང་བུམ་པའི་ལྡིར་ས་མཉམ། །དེ་ཕྱིར་ཞལ་ཚད་དབུས་ནས་
བསྐོར༑ ༑དེ་ཡིས་ཕྱེད་ཀྱི་བྲེ་གདོང་དང་། །གདན་གྱི་སུམ་ཆ་བྲེ་མགུལ་རྒྱུ། །
གདན་དང་བྲེ་དང་གདོང་ཀུན་ལ། །རང་རང་སུམ་ཆ་གློག་འབུར་བྱ། །གདན་ནི་
ས་བཞིན་གྲུ་བཞི་ཉིད། །བྱ་བར་གསུངས་པ་མ་གཏོགས་པ། །བང་རིམ་བཤད་པ་
-344-



རྟེན་གསུམ་བཞུགས་གནས་དང་བཅས་པའི་སྒྲུབ་ཚུལ་དཔལ་འབྱོར་རྒྱལ་མཚོ།
མེད་པས་ན། །མྱང་འདས་ལྟ་བུར་མངོན་ན་ཡང་། །པད་ཆེན་དང་བཅས་སེང་ཁྲི་
ནི༑ ༑འོག་ ཏུ་ བྱས་ ནས་ འདིར་ བཤད་ གདན་། །གཞི་ གཏུན་ བང་ རིམ་ བཞི་
བརྩེགས་སྟེ། །ཀུན་ཀྱང་གློ་འབུར་དང་བཅས་བྱ། །བང་ རིམ་སོར་མོ་གཉིས་
གཉིས་ཞུམ། །བུམ་པའི་སྨད་ནས་སོར་མོ་བཞི། །པདྨའི་གདན་བྱ་བུམ་པ་ཡི།།
སྐེད་པར་པདྨའི་ཕྲེང་བ་ནི། ཁ་སྦྱར་དཔངས་དང་བུམ་སྟོད་ནས། །པདྨས་བཀབ་
པའང་སོར་བཞིའོ། །བྲེ་མགུལ་ སོར་གཅིག་དེ་ ལྷག་ གདོང་། །གདུགས་ འཕྲེང་
ཆར་ཁེབས་ཏོག་དང་བཅས། །ཞལ་ གང་པོ་ལ་ཅི་མཛེས་ཏེ། །མགུལ་ ཕྲ་ཆར་
ཁེབས་ཆེ་ན་མཛེས། །གློ་བུར་ཀུན་དང་པདྨ་རྣམས། །འབུར་ཚད་སོར་མོ་ཕྱེད་དང་
གསུམ༑ ༑ས་ལ་བཞེངས་ན་བུམ་པ་དང་། །བྲེ་གདོང་སྐྱུང་ཞིང་ གཞན་རྣམས་
བཀྱེད༑ ༑མཛེས་ཤིང་དགེ་ལེགས་འཕེལ་བར་འགྱུར། །གཉིས་པ་ཐིག་གི་བཤད་
པ་རྒྱས་པ་ནི་གཞན་དུ་ཤེས་དགོས་ཤིང་། འདིར་མང་བར་འགྱུར་བས་བཞག་ལ།
འདིར་ ནི་ བློས་ ལོངས་ བཞེངས་ ཚུལ་ ལ་ བརྟེན་ པའི་ ལོག་ རྟོག་：སྣངས་ ཆེ་
[མང་ཆེ]བ་རྣམས་བཞག་ནས་རང་ལུགས་གསལ་བར་བརྗོད་པར་བྱའོ། །
འདི་ ལ་ གཞི་ སྣ་ ཚོགས་ རྡོ་ རྗེ་ ལ་ དང་། རྟ་ བབས་ དང་། དངོས་ ཀྱི་
དཔངས་ ལ་ དང༌། ཡན་ ལག་ གཞན་ལ་མི་མཐད་པ་ དགག་ པའོ། །དང་པོ་ལ་
གཉིས༑ རྭ་གཡས་གཡོན་གྱི་རྭ་ཕྱིར་བཀྱེད་ནས་བྲིས་པ་དག་བཀག་སྟེ། རྭ་སོ་
སོའི་དཀྱིལ་ཐད་ལ་དབུས་རྭའི་ཚད་ཀྱིས་སྐུད་པས་བཅལ་བས་གང་སླེབ་ལས་
ལྷག་པ་གཏན་མི་བཏང་བར་འདོད་ལ། སྔ་མའི་རྗེ་འབྲང་དག དེ་ལ་རྨོག་ལྟར་མི་
མཛེས་པའི་རྣམ་པ་འབྱུང་བ་སོགས་རྒྱུ་མཚན་དུ་བྱས་ནས་སྔ་མ་ཁོ་ན་ལས་གཞན་
མི་རུང་བར་འདོད་དོ། ཁོ་བོ་ནི་གཉིས་ཀ་ལའང་གཅིག་ཏུ་ངེས་པའི་སྒྲུབ་བྱེད་མ་
-345-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
མཐོང་སྟེ། ཕྱི་རབས་པའི་ལུགས་དེས་མཐའ་རྭའི་ཚད་མི་འགྲུབ་སྟེ། དབུས་རྭ་
བཞི་ལ་བཤད་དུ་རུང་བས་སོ། །དབུས་རྭ་དང་མཐའ་རྭ་ཚད་མཉམ་ཕྱག་མཚན་
རྡོ་རྗེའི་ཕྱག་ཚད་ཀྱི་སྐབས་སུ་བཤད་པས་མི་མཉམ་པ་མི་འབྱུང་ངོ་ཞེ་ན༑ དེར་
གསུམ་ཆ་མཉམ་དུ་བཤད་པས། རྭ་ལ་ཆ་ཆེན་བཞི་ལས་ལྷག་པ་མི་སྲིད་པ་དང་།
ལྟེ་བ་ལ་ཆ་ཆེན་བཅུ་གཉིས་པ་བྱེད་པ་མི་མཐད་པར་འགྱུར་རོ། སུམ་ཆ་མཉམ་ནི་
ཕྱག་མཚན་རྡོ་རྗེའི་དགོས་ཆོས་ཡིན་གྱི། འདིར་དཀྱིལ་འཁོར་གྱི་གདན་ཡིན་པས་
སྐྱོན་མེད་དོ་ཞེ་ན། འདིར་ཡང་མཚུངས་སོ། །དེས་ན་གཉིས་ཀ་ལྟར་ཡང་རུང་བར་
སེམས་སོ། །
གཉིས་པ་ནི། རྡོ་རྗེ་བསྣོལ་ནས་ཅོག་རྩེའི་སྟེང་དུ་བཞག་པ་དཔེར་བྱས་
ནས་ཕྱོགས་བཞིའི་རྭ་འབུར་བཞི་སྣ་ཚོགས་པདྨའི་ལྟེ་བ་ལ་རེག་ཅིང་བཞི་སྟེང་དུ་
དྲང་ཐད་སྒྱུར་མོ་བྱས་ཏེ། རྟ་བབས་ཀྱི་མདུན་བཀག་པ་ལྟར་བྱེད་པ་མི་མཐད་དེ།
དེ་ལྟ་ན་ལྟེ་བའི་འཐུག་རྔམ་ཆ་ཆེན་བཞི་པ་ལས་འདའ་བ་མི་རུང་ལ། དེ་ལ་ནི་
རྭའི་བསེང་རྣམས་ཤིན་ཏུ་ཆེས་པས་སྒོའི་མདུན་དུ་འགྲོ་འོང་སོགས་ཤིན་ཏུ་མི་
བདེ་བའི་ཕྱིར་རོ། །ཡེ་ཤེས་ཀྱི་སྣང་བ་ལ་གང་ཡང་རུང་ཞིང་། ལྷ་རྣམས་ནམ་
མཁའ་ནས་ཐོགས་མེད་དུ་འཇུག་པས་སྐྱོན་མེད་དོ་ཞེ་ན། འོ་ན་སྒོ་དང་ཐེམ་སྐས་
དང་དཀར་ཁུང་ལ་སོགས་པ་མཐའ་དག་མི་དགོས་པར་འགྱུར་རོ། །འཇིག་རྟེན་
དང་སྒོ་བསྟུན་ནས་དགོས་ན་ནི་འདིར་ཡང་མཚུངས་སོ། །དེས་ན་རྭ་དང་ལྟེ་བ་
ཕྱག་མཚན་རྡོ་རྗེ་བཞིན་དུ་མི་བྱེད་པའི་དམིགས་བསལ་བཞིན་དུ། འདིར་ཡང་ལྟེ་
བ་ཆ་ཆེན་གཅིག་གིས་འཐུག་རྔམས་ལས་ལྷག་པ་བྱེད་དོན་མེད་ཅིང་། དེའི་ཆ་
ཕྲན་གཉིས་སྟེང་དུ་ལྷག་ཏུ་བཅུག་ནས་ཆ་ཕྲན་གཉིས་པ་ལ་རྩེ་མོ་ལྔ་པ་བྱེད་ནའང་
-346-



རྟེན་གསུམ་བཞུགས་གནས་དང་བཅས་པའི་སྒྲུབ་ཚུལ་དཔལ་འབྱོར་རྒྱལ་མཚོ།
གཅིག་ཕག་ན་ཅིག་ཅུང་ཟད་མངོན་པ་ཙམ་གྱི་ཆོག་གོ །
གཉིས་པ་ལ། སློང་བ་ལ་དང་། སློང་ཚུལ་ལ་དང་། སྲབ་འཐུག་ལ་མི་
འཐད་པ་དགག་པའོ། །དང་པོ་ནི། སྔོན་དང་ཕྱིས་ཀྱི་བླ་མ་ཁ་ཅིག་སངས་རྒྱས་
གསང་བས་བྱས་པར་གྲགས་པའི་གཞུང་ལས། སྒོའི་ཕྱི་ཟུར་གྱི་གྲྭ་བཞིར་ཀ་བ་
བཞི་སློང་བར་གསུངས་པའི་ལུང་། སྒོའི་ཕྱི་ཟུར་བཞི་པོ་ལ།.ཀ་བ་བཞི་བཞིས་
གདུང་སྣ་ནི། །བརྒྱད་བརྒྱད་བཏེག་པ་རྟ་བབས་རྨང་། །ཀ་གདན་ཀ་ཞུ་ཅི་རིགས་
པའོ། །ཞེས་དང་། དབུས་སྒྱུར་བུ་དང་བཅས་པའི་ཅོག་ལྔ་ པ་ལྟར་ མཛེས་པར་
འགྱུར་བས་སོ་ཞེས་པའི་རིག་པ་ལྟར་སྣང་ལ་བརྟེན་ནས་སྒོ་འཁྱམས་ཀྱི་སྟེང་དུ་
སློང་བར་མཛད་པ་ནི་མི་མཐད་དེ། སངས་རྒྱས་གསང་བས་བྱས་པར་གྲགས་པའི་
གཞུང་དེ་མཁས་པ་དག་གིས་བོད་མར་བཞེད་པས་བརྫུན་ལུང་ཡིན་པའི་ཕྱིར་
དང་༑ ཅོག་གི་མཛེས་ཆ་ལས། སྒོ་མདུན་རྒྱན་མེད་དུ་ལུས་པ་མི་མཛེས་པ་ཆེ་བའི་
ཕྱིར་དང་། ཀོ་བ་ལ་ལར་སྒོ་ལ་འཇུག་པའི་གནས་སུ་བྱས་ནས་དེའི་ཕྱི་རོལ་དུ་རྟ་
བབས་བྱ་བར་གསལ་བར་བཤད་པ་ལྟ་བུ། རྒྱ་བོད་ཀྱི་མཁས་པས་སྒོ་བཞི་སོ་
སོའི་མདུན་དུ་ཀ་བ་བཞི་བཞིས་བཏེགས་པའི་རྟ་བབས་གསལ་བར་བཤད་པའི་
ཕྱིར་དང༌། གླང་རྒྱབ་དང་བཅས་པའི་གནྡྷོ་ལར་ གྲགས་པ་ཡང་རྒྱ་གར་རྡོ་རྗེ་
གདན་གྱི་སྒོ་བརྒྱན་ལ་ཡོད་པར་གྲགས་པའི་ཕྱིར་དང་། སྟེང་དུ་སློང་པ་ལ་བྲི་བྱའི་
ཀ་བ་ཆ་ཕྲན་ལྔ་པ་ལས་ལྷག་པ་མི་བྱེད་ན་གཞལ་ཡས་ཁང་གི་ཐོག་དཔངས་
དམས་པར་འགྱུར་ཞིང་། ཐོག་དཔངས་གཏོད་ན་ཀ་བ་བྲི་བྱ་ལས་ལྷག་པའི་བློ་
བཟོ་དགོས་པར་འགྱུར་བའི་ཕྱིར་རོ། ཁ་ཅིག་ཆ་ཕྲན་ལྔ་པའི་ཐོག་དཔངས་ཉིད་
འདོད་པ་ནི་ཐོག་དངོས་ཀྱི་འཐུག་རྔམས་ལའང་ཆ་ཕྲན་ཅིག་དགོས་པས་ན་ཐོག་
-347-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
དཔང་བཞི་པར་འགྱུར་ལ། དེ་ལྟ་ན་ལྷ་རྣམས་ཆ་ཕྲན་བཞི་ལས་ཆུང་ཐབས་མེད་
པས་ཐོག་ལ་བརྡུགས་པར་འགྱུར་བའི་སྐྱོན་མེད་དོ། ཁ་ཅིག་དུས་འཁོར་དབང་ལེ་
ནས་འགྲེལ་པ་མེད་པའི་རྩ་བ་རྟ་བབས་རྣམས་ནི་སུམ་གྱིས་བསྒྱུར་བའི་བཅུའི་རི་
མིག་དག་ཏུ་རབ་ཏུ་འགྱུར་ཞེས་པས་རྟ་བབས་དང་དངོས་གཞི་སྒོའི་སུམ་འགྱུར་དུ་
ངེས་ཤིང་། དུས་འཁོར་བ་སྒོ་ཚད་རེ་ལ་ཆ་ཕྲན་དྲུག་པ་བྱེད་པས་བཅོ་བརྒྱད་དང་།
ལྷག་མ་ཀ་བའི་དཔངས་ཡིན་པས། ཀ་བ་དུས་འཁོར་ལྟར་ན་ཆ་ཕྲན་བཅུ་གཉིས་
པ་དང་གསང་སྔགས་གཞན་ལ་བརྒྱད་པར་བྱ་རྒྱུ་ཡིན་པས། ཐོག་གི་ཕྱིའི་དཔངས་
ཆ་ཕྲན་བདུན་པ་བྱ་ཞིང་། རྟ་བབས་ཀྱི་འོག་དང་། ཐོག་གི་སྟེང་ཆ་ཕྲན་ཅིག་གིས་
མ་རེག་པ་གཅིག་གྲུབ་པ་ཡིན་ནོ། །ཞེས་ཟེར་ཞིང་ལག་ལེན་ལ་ཡང་བྱས་ཡོད་
པར་སྣང་ན་ཡང་། རྒྱུད་ཚིག་དེ་ལ་འགྲེལ་པ་ཡང་མེད་ཅིང་། འོས་མེད་ཀྱི་འབྲུ་
གནོན་ནའང་བྲི་བྱའི་སྐབས་ཡིན་པས་རྩ་ཐིག་ནས་བུམ་རྩེའི་བར་གྱི་བྲི་བྱའི་ཚད་
ལ་ཆ་ཕྲན་སུམ་ཅུ་ཡོད་པར་བཞེད་པ་ཡིན་གྱི། འདིས་ཀ་བའི་དཔངས་ལ་ཅུང་
ཟད་ཀྱང་མི་ཕན་ནོ། །གལ་ཏེ་ཕན་ན་འདོད་སྣམ་དང་རྩིག་པ་བཅད་ནས་ཀ་བ་
བཟོ་དགོས་པར་འགྱུར་རོ། །
གཉིས་པ་ནི། རྟ་བབས་སྒོ་མདུན་དུ་སློང་བ་བཞིར་བྱས་ལའང་ཕྲེང་
བར་ཐིག་སྐུད་རིང་ཐུང་གཉིས་གསུངས་པས་ཐུང་བ་ལ་རྟ་བབས་སྒོ་ཚད་ཅིག་མ་
དཔངས་ལ་བྱེད་པ་དེ་བྲི་བྱ་ལ་བཤད་པ་བཞིན་དུ་བསྒོམ་དོན་བླང་བྱ་ལའང་བྱེད་
གསུང་པ་མི་འཐད་དེ། གཞལ་ཡས་ཁང་དངོས་ཀྱི་མདའ་ཡབ་དང་རྟ་བབས་ཀྱི་
མདའ་ཡབ་ངོས་མཉམ་བྱེད་ན་རྒྱ་ཕྱེད་དཔངས་མི་འབྱུང་ལ་མི་མཉམ་པ་བྱེད་ན་
སྒོ་མདུན་དུ་སློང་འཕྲོ་ལ་ལུས་པ་ལྟ་བུ་འབྱུང་བས་སྒོའི་རྒྱན་དུ་མི་འགྱུར་ཞིང་། ཀ་
-348-



རྟེན་གསུམ་བཞུགས་གནས་དང་བཅས་པའི་སྒྲུབ་ཚུལ་དཔལ་འབྱོར་རྒྱལ་མཚོ།
བ་རིང་དུ་གཏོང་ནའང་བློ་བཟོར་འགྱུར་རོ། །དེས་ན་བསྒོམ་དོན་གྱི་རྟ་བབས་ལ་
སྒོ་ཚད་སུམ་མས་ཁྱབ་པ་ཅིག་མ་གསུངས་པ་བྲི་བྱ་ཁོ་ནའི་དབང་དུ་བྱའོ། ཁ་ཅིག་
ལྷུང་བཟེད་ཆེ་ཚད་ཆུང་ཚད་སོགས་ཀྱི་རིག་པས་འབྲིང་པོ་སྒོ་ཚད་གཉིས་མའང་
འདོད་པ་ནི། གཞན་དེ་གཉིས་རྒྱུད་དུ་ཐིག་སྐུད་གཉིས་སུ་གསུངས་པ་ཡིན་ན་ཁྱེད་
ཀྱི་ཐིག་སྐུད་དེ་གང་ནས་གསུངས་ཚོལ་བྱོན་ཅིག།
གསུམ་ པ་ ནི། མཁས་ མཆོག་ ཁ་ ཅིག སེར་ དང་ བཤར་ བུ་ སོགས་
དཔངས་ལ་ཆ་ཕྲན་རེ་རེ་ལས་མེད་པ་ལྟར་འཐུག་རྔམས་ཀྱང་དེ་དང་འདྲ་བས།
ཐིག་ཤིང་རྩིགས་སུ་བཞེད་པར་གྲགས་པ་དང་། ད་ལྟ་ཁ་ཅིག་དུས་འཁོར་ཐུགས་
དཀྱིལ་གྱི་རྟ་བབས་ཞེས་དང་འཐུག་རྔམས་མཉམ་ལ་ཁད་ཀྱི་གྲུ་བཞི་བྱས་འདུག་
པ་གཉིས་ཀ་ཡང་མི་མཐད་དེ། སྔ་མ་ནི། སྟོད་མི་མཉམ་པ་དང་ཀ་བ་བཞིས་
འདེགས་མི་ཤེས་ལ། ཕྱི་མ་ནི་གསུང་དཀྱིལ་དཔངས་ཆུང་གི་ནང་དུ་ཤོང་ཐབས་
མེད་པའི་ཕྱིར་རོ། །དེས་ན་ཀ་བ་ཆ་ཕྲན་རེ་རེ་བ་གཉིས་གཉིས་ཀྱི་ཕྱོགས་རེ་ནས་
འདེགས་དགོས་ཤིང་། ཀ་བ་ གཉིས་ ཀྱི་བར་དུ་ཆ་ཕྲན་གཉིས་མི་བཞོག་པའི་
ཐབས་མེད་ལ། མཐའ་གཉིས་སུའང་གསེར་སྣམ་སོགས་གདུང་རྣམས་ཆ་ཕྲན་
ཕྱེད་མ་ལྷག་ན་མི་མཛེས་པས་ཆ་ཕྲན་བཞི་པར་གྲུབ་བོ། །དེ་ཡང་སྤྱི་འགྲོའི་དབང་
དུ་བྱས་ཀྱི། དུས་འཁོར་ལྟར་ན་དྲུག་སྟེ་མདོར་ན་སྒོ་ཚད་གཅིག་གོ །
གསུམ་པ་ནི། སྔར་བཤད་པ་ལྟར་ཁ་ཅིག་ཆ་ཕྲན་ལྔ་པ་དང་བདུན་པ་
འདོད་པ་ནི་ཧ་ཅང་ཁང་ལེབ་ལྟར་ཤིན་ཏུ་མི་མཛེས་པ་མངོན་སུམ་གྱིས་གྲུབ་ལ།
ཕྱིས་ཀྱི་རྡོ་རྗེ་སློབ་དཔོན་ཆེན་པོ་ཁ་ཅིག་དཔངས་ལ་ལྔ་སུམ་དང་རྒྱ་ལ་ལྔ་གཉིས།
ཁ་ཅིག་དེ་ལས་བཟློག་པར་བཞེད་པ་དག་ལ་ནི། མདོ་ནས་བཤད་པའི་མཆོད་
-349-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
རྟེན་གྱི་དཔངས་ཚད་ལ་སོགས་པའི་ལུང་གི་གཡར་པོ་རེ་ཙམ་མ་གཏོགས་རྒྱུ་
མཚན་ཡང་དག་མི་སྣང་ལ། རྗེ་བཙུན་ས་སྐྱ་པ་རྣམས་དང༌། ལོ་ཆེན་རིན་བཟང་
རྗེས་འབྲང་དང་བཅས་པ་དང་། བུ་སྟོན་ཆོས་ཀྱི་རྒྱལ་པོ་དང་། རྗེ་བཙུན་ཙོང་ཁ་
པ་ལ་སོགས་པ་རྣམས་རྒྱ་ཕྱེད་དཔངས་སུ་བཞེད་པ་ནི་ཤིན་ཏུ་ལེགས་མོད་ཀྱི། དེ་
དག་གིས་ཀྱང་སྒྲུབ་བྱེད་ཀྱི་རྒྱུ་མཚན་ཡང་དག་ནི་མ་རྙེད་པ་སྣང་ཞིང་། བུ་སྟོན་
རིན་པོ་ཆེས། ཀ་བ་རྩིག་འགྲམ་དུ་བཙུགས་ནས་དབུས་སུ་རྩེ་མོ་སླེབ་པར་རྩེ་མོའི་
དཀྱིལ་ཆོག་གིས་བསྒྲུབ་མོད་ཀྱི། ཁྱབ་པ་འགྲུབ་པ་བྱས་ཀྱང་རྟགས་དེ་ཤིན་ཏུ་
སྒྲུབ་དཀའ་བར་སྣང་ངོ༌། །དེ་ཐམས་ཅད་ཀྱང་རྟ་བབས་སྒོ་མདུན་དུ་སློང་བ་ཤ་
སྟག་ཡིན་ལ། ཁོ་བོའང་དེ་དག་གི་ རྗེས་སུ་འབྲང་བས། དེ་རྟིང་རྟ་བབས་ཀྱི་
དཔངས་བྲི་བྱ་ལ་ཇི་ལྟར་ཡོད་པ་ལྟར་བསླངས་པས་རྒྱ་ཕྱེད་དཔངས་སུ་འབད་
མེད་དུ་གྲུབ་སྟེ། རྟ་བབས་ཀ་བ་དང་བཅས་པའི་དཔངས་ལ་སྤྱི་འགྲོའི་ཆ་ཕྲན་
བཅུ་བདུན་ཡོད་ལ། གཞལ་ཡས་ཁང་གི་རྩིག་ཐིག་ཤར་མཐའ་ནས་ནུབ་མཐའི་
བར་ལ་སོ་བཞི་ཡོད་པས་ཕྱིའི་རྒྱ་ཕྱེད་དཔངས་སུ་གྲུབ་ཅིང་། རྩ་ཐིག་ནས་རྩ་ཐིག་
གི་བར་ལ་སོ་གཉིས་ཡོད་པའི་ཕྱེད་དང་བཅུ་དྲུག་ནང་གི་དཔངས་ལ་བྱས་པས་
ཐོག་གི་འཐུབ་རྔམས་ཆ་ཕྲན་གཅིག་པ་གྲུབ་བོ། །འོ་ན་མདའ་ཡབ་ལྷག་གོ་ཞེ་ན།
བྱ་འདབ་ཅུང་ཟད་ཆུ་བབས་སུ་བྱས་པའི་སྣ་མོ་ལ་བཤར་བུ་དང་། དེའི་སྟེང་དུ་
མདའ་ཡབ་བྱེད་པས་མི་ལྷག་པ་ཡིན་ནོ། །དེ་ལྟར་འཁྱམས་དང་རྒྱ་ཕྱེད་དཔངས་
སུ་བྱས་པ་ལ་བྲི་བྱ་ལ་མི་གསལ་བའི་ཀ་བ་བརྒྱད་ཀྱིས་གཡབ་བསྐོར་གྱི་ཚུལ་
གྱིས་ཕུབ་ཅིང་། དེའི་ནང་དུ་གསང་འདུས་གཉིས་ལྟ་བུ་གཞལ་ཡས་ཁང་གི་ཕྱེད་
ཚད་དུ་རྡོར་འཕྲེང་ཡོད་པ་རྣམས་ནི་དེ་ལ་བརྟེན་ཅིང་། ཀྱེ་རྡོར་གཤེད་དམར་ལྟ་བུ་
-350-



རྟེན་གསུམ་བཞུགས་གནས་དང་བཅས་པའི་སྒྲུབ་ཚུལ་དཔལ་འབྱོར་རྒྱལ་མཚོ།
པདྨ་འདབ་བརྒྱད་ལ་སོགས་པ་མ་གཏོགས་ཀ་བ་བྲི་བྱ་ལ་མེད་པ་རྣམས་ལའང་
ཕྱེད་ཚད་ཀྱི་པདྨའི་ཤུན་པར་སོགས་སུ་ཀ་བ་བརྒྱད་དང་། དེས་བཏེག་པའི་གདུང་
ཟླུམ་དང་། དེ་ལ་བརྟེན་པའི་རྡོ་རྗེའི་གདུང་བཞི་མིག་མངས་རིས་སུ་བྲིས་ནས་
ཐོག་བར་པ་དབུབ་ཅིང་། དེ་ཡང་འཁྱམས་དང་ཆ་ཆེན་ཅིག་གི་དཔངས་ཁྱད་ཡོད་
པ་ཆུ་བབས་དང་བཅས་པ་བྱ། དེའི་མཐོང་ཁ་གྲུ་བཞིར་བཞག་པའི་དྲ་བཞིར་ཀ་
ཆུང་བཙུགས་ནས་རྒྱ་ཕིབས་སྟེང་མ་ཕུབ་སྟེ། བར་དེར་སྟེང་གི་ཁྲོ་བོའི་བཞུགས་
པ་དགོས་ན་ཡང་བྱས་པས་རྒྱ་ཕིབས་གསུམ་ཐོག་ཁང་བརྩེགས་ཀྱི་རྣམ་པ་ཤིན་ཏུ་
མཛེས་པ་མངོན་སུམ་གྱི་འགྲུབ་སྟེ་རྒྱུད་རྒྱ་གཞུང་རྣམས་སུ་བྲི་བྱའི་དབང་དུ་བྱས་
པ་འབའ་ཞིག་གསུངས་པས་ཐོག་འབུབས་མི་གསལ་ ཡང་ རིག་པའི་རྒྱལ་པོ་
མཐའ་གཞན་མ་བཀག་པ་ཞེས་བྱ་བ་འོས་མོད་ཀྱི་རིགས་པས་འབད་མེད་དུ་གྲུབ་
ཀྱི༑ ཚགས་ཆེ་ཡང་དོན་ཆུང་བའི་ཐོག་འབུབས་ཀྱི་བཤད་པ་ཁོ་བོས་མི་ཤེས་སོ།།
འོན་ཀྱང་བདེ་མཆོག་ལ་ནི་འཁྱམས་ཀྱི་ཀ་བ་མི་དགོས་ཀྱི། སྐུ་འཁོར་གྱི་ཀ་བ་ལ་
གདུང་བསྐོར་བཏང་བའི་སྟེང་དུ་འཁྱམས་ཀྱི་ལྕམ་རྣམས་ངོས་ཀྱི་ཐུང་བ་དང་ཟུར་
གྱི་རིང་བ་བྱས་ནས་བཏང་སྟེགས་གཡས་བསྐོར་བྱ་ཞིང་། དེའི་སྟེང་དུ་ཀ་ཐུང་
བཙུགས་པ་ལ་ཡང་གདུང་བསྐོར་དང་། གསུང་འཁོར་ཀ་བའི་སྟེང་གི་གདུང་སྐོར་
གྱི་བར་ལ་ལྕམ་ཐད་ཀར་བཏང་ཞིང་སྔ་མ་བཞིན་དུ་རིགས་བསྒྲེས་ནས་དབུབ་
པར་བྱའོ། །བཞི་པ་ནི། བྲི་བྱ་ལ་མུན་སྣམ་ཡོད་དེ་གང་ཡིན་ཀྱང་རྟ་བབས་རྣམས་
ཆ་ཕྲན་ཅིག་གི་གཞལ་ཡས་ཁང་ལ་མ་རེག་པར་བྱ་བ་དང་། གླང་རྒྱབ་ཀྱི་སྣམ་བུ་
ལྔ་པའི་སྟེང་གི་ནི། ཞེས་སོགས་སྣམ་བུ་འཆད་ན་སྦབ་ལེ་ལྟར་བྱ་བ་འགྲུབ་ལ།
ཐིག་མ་བཤད་ནའང་རུང་བས་སྣམ་བུ་ཕྱེད་བཤགས་སོགས་མི་འཐད་དོ། །ཕྱིས་
-351-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ཀྱི་མཁས་རློམ་དག ཁ་ཅིག་འདོད་སྣམ་ཁ་ཁྱེར་དུ་བཤད་པས་ཟེར་ནས་པུ་ཤུའི་
སྟེང་དུ་འགེལ་བ་དང་། ཁ་ཅིག་ མཐའ་ རིན་པོ་ཆེའི་ཕ་གུས་བརྩིགས་པ་ཞེས་
སོགས་ལ་བརྟེན་ནས། ཕ་གུས་ཐང་ལ་ཕབ་ཏེ་འདོད་སྣམ་གྱི་ཕྱི་རུ་འཇོག་པ་
སོགས་མང་དུ་སྣང་མོད་ཀྱི། འདོད་པ་རང་དགའ་བའི་འཇུག་ཚུལ་མཐའ་མེད་
པས༑ ལོག་པའི་ལམ་ལ་མཐའ་མེད་ཕྱིར། །དེ་དག་འདིར་ནི་སྤྲོ་བྱ་མིན། །ཞེས་
རྣམ་ངེས་ལས་གསུངས་པའི་ཕྱིར་ན་དགག་གིས་མི་ལང་བས། མཁས་པ་དག་གི་
བཞེད་པ་ལ་དགག་བསྒྲུབ་ཅུང་ཟད་བྱས་སོ། །
གཉིས་ པ་ ཚད་ ལྡན་ དགོས་ པའི་ རྒྱུ་མཚན་དང་། དེས་ན་རྒྱས་པར་
བཤད་པའོ། །དང་པོ་ལ་མི་ལྡན་པའི་ཉེས་དམིགས་དང་། ལྡན་པའི་ཕན་ཡོན་ནོ།།
དང་པོ་ནི། བདེ་མཆོག་སྡོམ་འབྱུང་གི་རྒྱུད་ལས། མགྲིན་པ་ཀོས་ཀོ་བྱིན་པ་སྟེ།།
གསུམ་པོ་རིང་ན་སྐྱོན་ཆེན་པོ། །སྔགས་པ་བདག་ཉིད་ངེས་པར་ནི། །གནས་ལས་
ཉམས་ཤིང་བསྐྲད་པར་འགྱུར། །སྙན་དང་ཤངས་དང་ཕྱག་སོར་ཏེ། །གསུམ་པོ་
ཐུང་ན་སྐྱོན་ཆེན་པོ། །དངོས་གྲུབ་ངེས་པར་འཇོམས་པ་དང་། །དེ་བཞིན་དཔལ་
ཡང་ཉམས་པར་འགྱུར། །བྱིན་པ་ཞལ་དང་མཁུར་ཚོས་ཏེ། །གསུམ་པོ་སྦོམ་ན་
སྐྱོན་ཆེན་པོ། །སྔགས་ པ་བདག་ ཉིད་ངེས་ པར་ ཡང་། །དཔལ་ ལས་ རིང་ཞིང་
བདུད་བགེགས་འབྱུང་། །འགྲམ་ པ་ གཉིས་ དང་ རྩིབས་ ལོགས་ཏེ། །གསུམ་པོ་
ཞོམ་ ན་ སྐྱོན་ ཆེན་ ལྡན། །དོན་རྣམས་ ཉམས་ པར་ འགྱུར་ བ་ དང་། །འདིར་ ནི་
བགེགས་འབྱུང་ཐེ་ཚོམ་མེད། །ནུ་མ་ཤངས་དང་བྲལ་བ་སྟེ། །གསུམ་པོ་ཡོ་ན་སྐྱོན་
ཆེན་པོ། །བསྒྲུབ་པ་པོ་དེ་མྱུར་བར་ནི། །དགྲ་ཡིས་རྩོད་པས་གདུང་བར་འགྱུར།།
བརླ་དང་ཀྱུས་དང་ནམ་འཛོང་སྟེ། །གསུམ་པོ་ཉམས་ན་སྐྱོན་ཆེན་པོ། །ཆོམ་རྐུན་
-352-



རྟེན་གསུམ་བཞུགས་གནས་དང་བཅས་པའི་སྒྲུབ་ཚུལ་དཔལ་འབྱོར་རྒྱལ་མཚོ།
སོགས་ཀྱི་འཇོམས་པ་ཡི། །འཆི་བར་འགྱུར་བར་ཐེ་ཚོམ་མེད། །མིག་གཡོན་སྣ་
དང་རྣ་བ་དང་། །མཆུ་དང་དཔྲལ་བ་དག་ཉམས་ན། །ངེས་པར་སྔགས་པ་རྣམས་
ལ་ནི། །སྣ་ཚོགས་བགེགས་དང་འཆི་བ་འོང་། །གྱེན་དུ་གཟིགས་ཤིང་དབུགས་
བསྐྱོད་ཚུལ། །གདན་ལས་གཡོ་ཞིང་བསྐྱོད་འདྲ་ན། །རང་གི་གནས་ནས་ངེས་
འཕོ་ཞིང་། །དོན་རྣམས་འཇོམས་པར་ཉིད་དུ་འགྱུར། །མགྲིན་པ་ནམ་འཛོང་ལ་
སོགས་སྐུའི། །སྐྱོན་ནི་གྲངས་མེད་ཞིག་ཏུ་གནས། །འདིར་ནི་སྤྱན་སོགས་ཡོ་བ་
ཡི༑ །ཕྱག་རྒྱ་ཕྱག་མཚན་ནོར་གྱུར་ན། །མྱ་ངན་སྡུག་བསྔལ་གྱིས་རབ་གདུང༌།།
དེ་ ཕྱིར་སྐྱོན་བརྟག་བཅོས་པར་བྱ། །རྒྱབ་ཡོལ་དང་ནི་གདུགས་དང་གདན།།
གསུམ་པོ་ཆུང་ཞིང་དོག་པའི་སྐྱོན། །མཛའ་བོས་མི་སྙན་བརྗོད་པ་དང་། །དཔལ་
ཉམས་འཆི་བར་འགྱུར་བ་ཡིན། །འདི་དག་ཉེས་པ་ཆེན་པོ་སྟེ། །ལེགས་པར་རྣམ་
དཔྱད་བརྟག་པར་བྱ། །
གཉིས་ པ་ནི། མཚན་ཉིད་ཐམས་ཅད་ ཡན་ ལག་ རྫོགས།། གཟུགས་
མཛེས་ཆོ་ག་མཐོང་བ་སྟེ། །དུལ་བ་བཟོ་རྣམས་ཐམས་ཅད་ལ། །ལེགས་པར་
མཉམ་པར་བཞག་པས་བྲི། །ཞི་བ་ལ་ནི་ཞི་བའི་གཟུགས། །དྲག་ཅིང་འཇིགས་
རུང་དྲག་པོ་སྟེ། །དཔའ་ཞིང་ང་རྒྱལ་སྐུ་དཔའ་བོ། །བཞད་པའི་ཞལ་ནི་ཐེག་པ་
སྟེ༑ ༑འདིར་ལྟར་མཚན་ཉིད་མཚོན་བྱས་ནས། །སྔགས་པ་རྣམས་ཀྱི་ཐང་སྐུ་བྲི། །
ལས་དང་པོ་ཡིས་སྔགས་པ་ཡི། །གཟུགས་ཅན་ལ་སོགས་བྱ་བ་སྟེ། །ཐང་སྐུ་
བསྒྲུབ་བྱ་རྒྱ་ཆེན་གྱི། །དངོས་གྲུབ་མྱུར་དུ་ཐོབ་པར་འགྱུར། །ཞེས་སྡོམ་འབྱུང་
ལེའུ་སུམ་ཅུ་པར་གསུངས་ཤིང་། འཇམ་དཔལ་རྩ་རྒྱུད་དུའང་བྲིས་སྐུའི་ཕན་ཡོན་
རྒྱས་པར་གསུངས་སོ། །
-353-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
གཉིས་པ་ནི། སྡོམ་འབྱུང་འགྲེལ་པ་ལ་བརྟེན་པ་ཞིག་གཞན་དུ་བཤད་
ཟིན་མོད་ཀྱི། འདིར་ཡང་དུས་འཁོར། སྡོམ་འབྱུང་རྩ་འགྲེལ་དང་། ཀྲྀ་ཡ་ས་མུཙྪ་
དང་༑ བོད་སྔ་མ་དག་གི་ཤཱ་རིའི་བུས་ཞུས་པའི་མདོ་ལ་བརྟེན་པའི་ཕྱག་ཚད་མང་
དུ་བཤད་པ་རྣམས་བསྒྲིགས་ཏེ་རྒྱས་པར་བཤད་པར་བྱའོ། །དེ་ཡང་ཞལ་ཕྱག་
སྤྱན་ལ་སངས་རྒྱས་ཀྱི་སྐུ་སོ་སོ་དང་། འགྲོ་བ་གཞན་གྱི་ལུས་པོ་སོ་སོའི་དབང་
གིས་ ལུས་ ཀྱི་སོར་ གྲངས་དང་། མཆུ་ཞེང་ལ་སོགས་ པ་ཤེས་དགོས་ཏེ། དུས་
འཁོར་འགྲེལ་ཆེན་དུ་རྒྱལ་བའི་ལོངས་སྐུ་ལ་རང་སོར་བརྒྱ་ཉེར་ལྔ་མཆུ་ཞེང་
མཉམ་པ་དང་། མི་ཕལ་པ་ལ་ཞེང་དུ་རང་སོར་གོ་དྲུག མཆུར་གྱ་བཞི་ལས་
མེད་པས་མཆུ་ཞེང་མི་གབ་པ་དང་། དེ་གཉིས་ཀྱི་བར་བྱང་སེམས་གཞན་ལ་ཡོད་
པར་གསུངས་པ་ཅུང་ཟད་ཞིབ་ཏུ་སྦྱར་ན། མི་ཕལ་པ་ལ་ལས་རླུང་སྟོང་བརྒྱད་
བརྒྱ་པ་ཕྲག་གཅིག་འགགས། ས་དང་པོ་ཐོབ་ན་བརྒྱ་དང་བརྒྱད་དེ་ནས་དགུ་པོ་
རེ་རེ་ལ་སོར་གཉིས་གཉིས་འཕེལ་ཏེ་བརྒྱ་ཉི་ཤུ་རྩ་བཞི་བཅུ་གཅིག་པ་དང་བཅུ་
གཉིས་པ་ལ་སོར་གཅིག་འཕེལ་བས་བརྒྱ་ཉེར་ལྔར་གསལ་བས་མི་མཁས་པ་
དག་རྡོ་རྗེ་སེམས་དཔའ་བཞེངས་པའི་ཚད། གདོང་པ་དགུ་ལས་འགྱུར་བ་མེད།།
ཞི་མ་ཁྲོ་ལ་ཞལ་ཚད་བརྒྱད། །ཤིན་ཏུ་ཁྲོས་ལ་ཞལ་ཚད་དྲུག །ཅེས་པ་འདི་ཁ་
ཏོན་དུ་བྱེད་ཅིང་ཞལ་རེ་ལ་སོར་བཅུ་གཉིས་མར་བཞག་ནས། ཞལ་དགུ་ལ་བརྒྱ་
དང་བརྒྱད་ཡོད་པ་འདིར་རིང་མཐར་བྱས་ཏེ། དུས་འཁོར་ནས་སོར་མོ་བརྒྱ་ཉེར་
ལྔ་དང་། སྡོམ་འབྱུང་འགྲེལ་པ་སོགས་སུ་ཞལ་བཅུ་གཉིས་པ་ཡང་གསུངས་པ་
རྣམས་རང་དགར་འཇུག་པ་དགག་པའི་དྲང་དོན་དུ་འདོད་པ་དག་གིས་ནི་ཚུལ་
འདི་ལྟ་བུ་ཁོང་དུ་མ་ཆུད་པས་ནོངས་སོ། ཁ་ཅིག ཕུགས་ཀྱི་ཞལ་གྲངས་ལ་
-354-



རྟེན་གསུམ་བཞུགས་གནས་དང་བཅས་པའི་སྒྲུབ་ཚུལ་དཔལ་འབྱོར་རྒྱལ་མཚོ།
ཁྱད་མེད་ཀྱང་ཞི་ཁྲོ་རྣམས་ཀྱི་སོར་མོ་ལ་སྦོམ་ཕྲ་ཡོད་པས། ཞལ་གང་ལ་སོར་མོ་
ཕྱེད་དང་བཅུ་གསུམ་མ་དང་། བཅུ་གཉིས་མ་དང་། ཕྱེད་དང་བཅུ་གཅིག་མ་དང་།
ཤིན་ཏུ་ཁྲོས་པ་སོར་མོ་ཤིན་ཏུ་སྦོམ་པས་ཞལ་རེ་རེ་ལ་རང་སོར་དགུ་མར་བྱེད་པ་
ཡིན་ནོ་ཞེས་ཀྱང་ཟེར་མོད་ཀྱི། དེ་ནི་མི་མཐད་དེ། ཤིན་ཏུ་ཁྲོས་པ་དེ་སོར་མོ་སྦོམ་
པ་ཙམ་དུ་ཞལ་གྱི་འཁོར་ཡང་ཤིན་ཏུ་ཆེ་བའི་ཕྱིར་དང་། ཞི་བ་ལ་ཞལ་དགུ་དང༌།
ཞི་མ་ཁྲོ་ལ་བརྒྱད། ཤིན་ཏུ་ཁྲོས་པ་ལ་དྲུག་ལ་སོགས་པར་རང་གིས་ཁས་བླངས་
པ་དང་ཡང་འགལ་ཞིང་། དུས་འཁོར། སྡོམ་འབྱུང་དུ་ལོངས་སྐུ་ཞལ་ཚད་བཅུ་པ་
ཞལ་རེ་ལ་རང་སོར་ཕྱེད་དང་བཅུ་གསུམ་མ་དང་། བདེ་མཆོག་སོགས་ལ་སོར་
བཅུ་ གཉིས་ མའི་ ཞལ་བཅུ་ དང་། ཕག་མོ་དང་། བདག་མེད་མ་ སོགས་ དང་།
ཚངས་པ་དབང་པོ་ཉི་དབང་དྲག་པོ་ཆུ་ལྷ་རླུང་ལྷ་སོགས་ལ་ཞལ་དགུ་པ་དང་།
གཤིན་རྗེའི་གཤེད་ལ་སོགས་པའི་ཁྲོ་བོ་དང་ཐགས་བཟང་རིས་དང་། ལུས་ངན་
དང་༑ བདེན་བྲལ་དང་
། གཤིན་རྗེ་དང་མེ་ལྷ་དང་དྲག་གཟའ་རྣམས་ཞལ་བརྒྱད་
མ་དང་། རོ་ལངས་ནི་ཞལ་བཅུ་གཉིས་པ་དང༌། ཀྲྀ་ཡ་ས་མུཙྪར་མིའུ་ཐུང་དང༌།
ཚོགས་བདག་སོགས་ཞལ་ལྔ་པར་བཤད་ལ། འབྱུང་པོ་འདུལ་བྱེད་ཞལ་གསུམ་
པ༑ ཞེས་ནག་པོ་ཆེན་པོ་ལྟ་བུ་རང་ཞལ་གསུམ་པར་བཤད་པ་ཡང་ཡོད་པར་
གྲགས་པ་སོགས་དང་འགལ་བའི་ཕྱིར་རོ། །དེས་ན་ཞལ་གྲངས་ནི་དབུ་ཆེ་ཆུང་
དང་༑ ཡན་ལག་རིང་ཐུང་སོགས་ཀྱིས་བཞག་ལ། སོར་གྲངས་ནི་ཞལ་སོ་སོའི་
བཅུ་གཉིས་ཆའམ་ཕྱེ་དང་བཅུ་གསུམ་ཆ་ལ་བཞག་ནས་རྩི་བར་བྱ་བ་ཡིན་ནོ། །དེ་
ལྟར་ན་དང་པོར་སོར་མོ་བརྒྱ་ཉེར་ལྔ་པ་བརྗོད་པར་བྱ་སྟེ། གཙུག་ཏོར་སོར་མོ་
བཞི༑ དེ་ནས་སྒྲ་མཚམས་ཕྱེད་དང་ལྔ། དེ་ནས་མཛོད་སྤུ་སོར་བཞི་སྟེ་དེ་ལྟར་
-355-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ཞལ་གང་ངོ༌། །ཤངས་རྩེ། ཀོས་ཀོ་མགྲིན་འཕྲེང་འོག་མའི་བར་ཡང་དེ་ཇི་ལྟ་བ་
བཞིན་ནོ། །དེ་ནས་སྙིང་ལྟེ་གསང་བའི་བར་ཞལ་རེ་རེ་སྟེ། དེ་ལྟར་ན་གཙུག་ཏོར་
ནས་གསང་གནས་ཀྱི་བར་ཞལ་ལྔའོ། །བརླ་དང་རྗེ་ངར་གྱི་རྐང་ལ་ཞལ་དོར་རོ།།
དཔྱི་པུས་མོ་གཉིས་ལ་སོར་བཞི་བཞི་ལོང་བུ་མན་ལ་ཕྱེད་དང་ལྔ་སྟེ། དེ་ལྟར་
གསང་གནས་ནས་རྙིང་པའི་ཞལ་ལྔ་སྟེ། བཅུ་པོ་ཐམས་ཅད་སོར་མོ་ཕྱེད་དང་བཅུ་
གསུམ་པ་མཉམ་པས་བརྒྱ་ཉེར་ལྔ། ཞབས་མཐིལ་གྱི་དཀྱུས་ལ་སོར་མོ་བཅུ་བཞི་
སྟེ༑ དེ་ནི་སྐུའི་སྲིད་ལ་རྩི་དོན་མེད་དོ། ཁ་ཅིག་དེ་དང་ཐོག་ཅོག་བསྒྲགས་པས་
ཞལ་དོ་སྟེ་ཞལ་བཅུ་གཉིས་ལ་བཤད་ཟེར་མོད་ཀྱི། ཁོ་བོས་ནི་སྡོམ་འབྱུང་འགྲེལ་
པར་རོ་ལངས་ཞལ་བཅུ་གཉིས་པར་བཤད་པ་མ་གཏོགས་ལོངས་སྐུ་ཞལ་བཅུ་
གཉིས་པ་བཤད་པ་མ་མཐོང་ངོ༌། །དེ་བཞིན་དུ་ཞེང་དུ་ཚངས་ཐིག་ནས་ཕྲག་པའི་
བར་ལ་ཞལ་གང་། བར་ལྷུག་སོར་ཉི་ཤུ། ལག་ངར་བཅུ་དྲུག ཕྱག་མགོ་བཅུ་
གཉིས༑ གྲུ་མོ་དང་མཁྲིག་མ་སོར་རེ་རེ། འགྲེལ་ཆེན་དང་སྡོམ་འབྱུང་འགྲེལ་པར་
གསུང་མོད་ཀྱི། སྡོམ་གྲངས་དྲུག་ཅུ་རེ་ཕྱེད་དང་གསུམ་དུ་གསུངས་ཤིང་། མཆུ་
ཞིང་གབ་པར་གསུངས་པའང་ཅུང་མི་འགྲིག་པས་ན། གྲུ་མོ་མཁྲིག་མ་ཕྱག་མགོ་
རྣམས༑ དུས་འཁོར་བསྡུས་རྒྱུད་ཀྱི་རྩ་བར་མ་ཐོན་པ་འགྲེལ་པས་ཁ་བཀང་ལ་
རགས་རྩིས་ཤོར་བ་སྣང་བས་དང་པོ་གཉིས་ལ་སུམ་ཆ་རེ་དབྲི་ཞིང་ཕྱི་མ་ལ་སོར་
ཕྱེད་བསྣན་པར་བྱའོ། །འདི་ནི་སོར་མོ་བརྒྱ་དང་བརྒྱད་པ་ལ་རིང་ཤོས་བྱེད་པའི་
བཟོ་བོ་སོགས་ཀྱིས་བསྟན་ན་ལྷུ་ལག་ཤིན་ཏུ་རིང་བར་སྣང་མོད་ཀྱི། རྒྱལ་བ་ཉིད་
ཀྱི་གསུངས་པ་ནི་གཙོ་བོར་བྱ་ཡི། མི་ཕལ་གྱི་མིག་སྔར་མཛེས་པ་གཙོ་བོར་མ་
བྱེད་ཅིག་དེ་མ་ཟད་ཅུང་ཟད་ཁྲོས་པའི་བདེ་མཆོག་ཀྱེ་རྡོར་དང་། དག་པའི་བྱང་
-356-



རྟེན་གསུམ་བཞུགས་གནས་དང་བཅས་པའི་སྒྲུབ་ཚུལ་དཔལ་འབྱོར་རྒྱལ་མཚོ།
སེམས་ཀྱི་སྐུ་ལ་ནི། ཞལ་ཚད་བཅུ་པོ་འདིའི་སྟེང་ནས་སོར་ཕྱེད་ཕྱེད་ཀྱི་ཆ་ཕྲི་སྟེ་
སོར་མོ་བརྒྱ་ཉི་ཤུ་པ་བྱས་ནའང་དེ་ལྟར་སྣང་མོད་ཀྱི་སྔ་མ་བཞིན་ནོ། །ཞལ་ཚད་
དགུ་པ་རྣམས་ལ་ནི། གཙུག་ཏོར་སོར་དྲུག་ནོར་བུ་སོར་གཉིས་བྱེད་ཀྱང་དགུ་ལ་
མི་ཐི་བར་བྱས་སྔར་གྱི་སོར་ཕྱེད་དང་ལྔ་པ་ཐམས་ཅད་བཞི་པ་དང་ཞལ་ཐམས་
ཅད་སོར་བཅུ་གཉིས་པར་བྱས་ནས་གཞན་འདྲ་བ་ལ། དཔྱི་དང་པུས་མོའི་སོར་
བཞི་པོ་དང་གཙུག་ཏོར་གྱི་སོར་བཞི་པོ་བོར་བ་ཡིན་ནོ། །ཞལ་ཚད་བརྒྱད་པ་ནི།
གཞན་འཇལ་ལུགས་དགུ་པོ་དེ་ཇི་བཞིན་ལ། ཞལ་གྱི་དཀྱིལ་འཁོར་དབྱིབས་གྲུ་
བཞིར་མངོན་པ་སྔ་མ་ལས་ཆེ་བ་ཅིག་བྱས་ལ་ཞལ་ཚད་གཞན་ཐམས་ཅད་ཞལ་
དེའི་རང་རང་སོར་ཕྱེད་དང་བཅུ་གཅིག་མ་ལ་ཞལ་དུ་མིང་གདགས་ཤིང་། སོར་
མོ་བཞི་པ་རྣམས་ཕྱེད་དང་བཞི་པར་བྱས་པས་ཞལ་དེའི་ཚད་བརྒྱད་འོང་བ་ཡིན་
ཅིང་༑ དྲུག་པ་དང་ལྔ་པ་དང་གསུམ་པ་སོགས་ཀྱང་དེས་བསྒྲེས་ནས་ཤེས་པར་
བྱའོ། །དཔེར་ན་ཞལ་ལྔ་པ་ལ་བཅུ་ པ་དང་གཞི་ཁྱོན་མཉམ་པ་ལ་ཞལ་ཉིས་
འགྱུར་གྱིས་ཆེ་བར་བྱས་ཞལ་ཚད་གཞན་ཐམས་ཅད་དེའི་ཕྱེད་ཕྱེད་ལས་མིང་དུ་
བཏགས་པ་བཞིན་ནོ། །དེ་བཞིན་དུ་ཞལ་གྱི་རྣམ་པ་ཡང་། རྒྱུད་ལས། ཁྱིམ་བྱའི་
སྒོ་ང་ཏིལ་རྣམ་པ། །གྲུ་བཞི་དང་ནི་ཟླུམ་པོར་བཅས། །ཐུན་མོང་སྐུ་རྣམས་ཐམས་
ཅད་ཀྱི། །ཞལ་གྱི་དབྱིབས་ནི་རྣམ་པ་བཞི། །སྐྱེས་བུ་ཆེ་དང་ལྷ་མོ་ཡི། ཁྱིམ་བྱའི་
སྒོ་ང་ཏིལ་གྱི་དབྱིབས། །མཛེས་ཤིང་བལྟ་ན་སྡུག་པ་ཡི། །ཞལ་གྱི་རྣམ་པ་གཉིས་
ཉིད་བྱ། །ཡི་དྭགས་ཤ་ཟ་འབྱུང་པོ་དང་། ཁྲོ་བོ་རྣམས་ཀྱི་རྣམ་འགྱུར་དབྱིབས།།
ཟླུམ་པོ་དག་དང་གྲུ་བཞི་སྟེ། །ཞལ་ནི་གཉིས་དག་བྱ་བ་ཡིན། །ཞེས་གསུངས་
པས༑ ཞི་ཞལ་ལ་སངས་རྒྱས་བྱང་སེམས་ལ་ཁྱིམ་བྱའི་སྒོ་ང་དང་། ལྷ་མོ་རྣམས་
-357-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ཀྱི་ཏིལ། ཁྲོ་ཞལ་ལ་ཁྲོ་བོ་སྤྱིའི་ཟླུམ་པོ། ཧ་ཅང་ཁྲོས་པའི་གྲུ་བཞི་རྣམས་ཞལ་གྱི་
གཞི་གྲུ་བཞིར་བྱས་པའི་དྲ་བཞི་ཀ་ནས་ཆ་ཕྲན་གཉིས་བཅད་པ་དང་། གཉིས་ཀ་
ནས་གཉིས་གཉིས་བཅད་པ་དང་། གཉིས་ཀ་ནས་རེ་རེ་བཅད་པས་འབྱུང་བར་
བཤད་ཀྱང་དང་པོ་གཉིས་ལ་ལོགས་ནས་ཀྱང་རེ་རེ་བཅད་དགོས་ལ། ཞལ་བཞི་
པོ་དེ་འཁོར་ལོ་བདེ་མཆོག་གི་གཡས་དང་། རྒྱབ་དང་མདུན་དང་གཡོན་ཞལ་གྱི་
དབྱིབས་སུ་བཤད་ཅིང་། རིམ་པ་ལྟར་སངས་རྒྱས་བྱང་སེམས་རྣམས་དང་། ཕག་
མོ་གཟུགས་ཅན་མ་དུམ་སྐྱེས་མ་རྣམས་དང་། ཁྲོ་མོ་རྣམས་དང་མ་མོ་དང་དཔའ་
བོ་དཔའ་མོ་རྣམས་ཀྱི་ཞལ་ཡང་དེ་དག་དང་འདྲ་བར་གསུངས་ལ། སྤྱན་ནི་རྩ་
ཞལ་ཟླུམ་པོ་ཞེང་དུ་ནས་བཅུ་དང་། དཀྱུས་ལ་ནས་བཅུ་བཞི། རྒྱབ་ཞལ་ལ་ཞེང་
ནས་དྲུག་དང་། དཀྱུས་ནས་བཅོ་བརྒྱད་དེ་གཉིས་ལྟ་བུ། གཞན་གཉིས་ལ་ཞེང་
སོར་གཅིག་དང་། དཀྱུས་སོར་གཉིས་ཏེ་པདྨ་ལྟ་བུར་བྱ་བར་བཤད། ནས་ནི་སོར་
གྱི་བརྒྱད་ཆ་ལ་བྱ་བར་གསུངས་སོ། །སྤྱན་རྣམས་ནི་ཕལ་ཆེར་ཁྲོ་ཞལ་གྱི་སྤྱན་དུ་
སྣང་ལ། ཞི་བའི་སྤྱན་ནི་སངས་རྒྱས་རྣམས་ལ་བསམ་གཏན་གྱི་གཟིགས་སྟངས་
ཞེང་ནས་ གཉིས་དང་དཀྱུས་ནས་ཉེར་ གཅིག་པ་གཞུའི་རྣམ་པ། བྱང་སེམས་
རྣམས་ལ་ནས་བཞི་དང་ཉི་ཤུ་སྟེ་ཨུཏྤལ་ལྟ་བུ། ལྷ་མོ་རྣམས་ལ་བདེ་མཆོག་གི་
ནུབ་ཞལ་ལྟ་བུའོ། །དེ་ལྟར་ཞལ་ཕྱག་རྣམས་ལྡན་ལྷ། །ཤིན་ཏུ་ཞི་དང་ཞི་མ་ཁྲོ།
ཁྲོ་དང་ཤིན་ཏུ་ཁྲོས་པ་ཞི། །དང་པོའི་ཕྱག་ཚད་གཙོར་བྱས་ནས། །གཞན་རྣམས་
ཁྱད་པར་ཅུང་ཟད་བརྗོད། །ཕལ་ཆེར་ཤུགས་ལས་རྟོགས་པར་འགྱུར། །དང་པོ་
ལའང་ལོངས་སྤྲུལ་གཉིས། །ལོངས་སྐུ་བཞུགས་དང་བཞེངས་པ་དང་། །གཉིས་
ཀའི་ཐུན་མོང་མཆུ་ཞེང་ནི། །སངས་རྒྱས་སོར་མོ་བརྒྱ་ཉེར་ལྔ། །ཞལ་རེ་ཕྱེད་ཕྱེད་
-358-



རྟེན་གསུམ་བཞུགས་གནས་དང་བཅས་པའི་སྒྲུབ་ཚུལ་དཔལ་འབྱོར་རྒྱལ་མཚོ།
བཅུ་གཉིས་པ། །ཞལ་བཅུར་མཆུ་ཞེང་མཚུངས་ཕྱིར་རོ། །དག་པའི་བྱང་སེམས་
ལོངས་སྐུ་དང་། །སངས་རྒྱས་སྤྲུལ་སྐུ་བདེ་དགྱེས་སོགས། །སོར་ཕྱེད་བཅུ་པོ་ཁྲི་
བ་ཡིས། །བརྒྱ་དང་ཉི་ཤུར་མཆུ་ཞེང་མཉམ། །སར་གནས་བྱང་སེམས་ལོངས་སྐུ་
དང་༑ ༑ཕག་མོ་སྤྱན་སོགས་གཤེགས་མ་དང་། །སངས་རྒྱས་སྤྲུལ་སྐུ་ཤཱཀྱ་ཐུབ་
སོགས༑ ༑ཞལ་དགུ་སོར་མོ་བརྒྱ་དང་བརྒྱད། །དགུ་བརྒྱད་གཉིས་ཀ་ཞི་མ་ཁྲོ།
ཁྲོ་བོ་ཕལ་ཆེར་ཞལ་ཚད་བརྒྱད། །སོར་མོ་དགུ་བཅུ་དྲུག་པར་འདོད། །ཤིན་ཏུ་ཁྲོ་
ལ་ཞལ་ལྔ་དང་། །སོར་མོ་དྲུག་ཅུ་རེ་གཉིས་སོགས། །ཞལ་ཚད་གསུམ་པའང་
བཤད་ཅེས་གྲགས། །རྒྱལ་བའི་སྤྲུལ་སྐུ་ཡིན་ན་ཡང་། ཁྲོ་བོ་རྣམས་ལ་མཚན་དཔེ་
ཡི༑ ༑ཕྱག་རིང་མཛེས་སོགས་མི་དགོས་ཀྱི། །མི་སྡུག་བཅོ་བརྒྱད་ལ་སོགས་པ།།
གང་ལ་གང་འདུལ་ངེས་མེད་ཡིན། །རྒྱལ་བའི་ཞལ་ཚད་བཅུ་པོ་ནི། །གཙུག་ཏོར་
སྐུ་མཚམས་མཛོད་སྤུ་རྣམས། །སོར་བཞི་ཕྱེ་དང་ལྔ་དང་བཞི། །ཤངས་རྩེ་ཀོས་ཀོ་
མགྲིན་པ་ཡང་། །དེ་བཞིན་སྙིང་ལྟེ་གསང་གནས་རྣམས། །ཞལ་རེ་ཕྱེད་བཅས་
བཅུ་གཉིས་པའོ། །བརླ་དང་རྗེ་ངར་ཞལ་དོ་དོ། །དཔྱི་དང་པུས་མོ་ལོང་བུ་མན།།
བཞི་བཞིའི་ཕྱེད་བཅད་བཞི་པ་སྟེ། །ཞབས་མཐིལ་བཅུ་བཞི་འདིར་མི་བགྲང་།།
དེ་བཞིན་མདོ་ལའང་ཞལ་བཅུ་སྟེ། །དབུས་ནས་ཕྲག་པར་ཞལ་གང་དང་། །བར་
ལྷུ་ཕྱག་ངར་ཕྱག་མགོ་རྣམས། །ཉི་ཤུ་བཅུ་དྲུག་ཞལ་གང་སྟེ། །གྲུ་མོ་མཁྲིག་མ་
སུམ་གཉིས་རེའོ། །གཙུག་ཏོར་དབུས་སུ་ཚུད་པ་ཡི། །ཐོག་ཅོག་སྲིད་ལ་བཅུ་
གཉིས་དང་། །དཔའ་བོ་སེམས་དཔའི་བརྒྱད་དམ་དགུ། །ཐོར་ཅོག་སྲིད་ལ་མི་
རྩིའོ། །ཞལ་ལ་སོགས་པའི་ཞེང་ཚད་ནི། །ཞལ་སྟོད་དགུ་དང་ཞལ་སྨད་བཅུ།།
ཞལ་སྨད་བདུན་ནི་ཅི་རིགས་བྱ། །སྙན་ཞིང་གཉིས་ཏེ་སྲིད་དུ་བཞི། །སྙན་ཞལ་
-359-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
བཞི་སོགས་རྩི་མཛེས་ཡིན། །སྤྱན་དཀྱུས་གསུམ་ལྷག་ཞེང་དུ་ནི། །ནས་གཉིས་
བཞི་སོགས་མཛེས་པར་བྱ། སྨིན་དཀྱུས་བཞི་པོ་གཞུ་ལྟ་བུ། །སྙན་གྱི་རྩེ་དང་ཐད་
མཉམ་སྟེ། །སྙན་བུག་སྤྱན་ལས་ཅུང་ཟད་དམའ། །སྨིན་སྤྲག་ཕྱེད་དང་གཉིས་
དབུས་སུ། །མཛོད་སྤུ་སོར་ གཅིག་ཟླུམ་ཞིང་མཛེས། །སྤྱན་དབུས་སོར་ གཅིག་
བཤད་པ་ནི། །བདེ་མཆོག་ཁྲོ་ཞལ་དབང་བྱས་པས། །སྨིན་མའི་སྤྲུག་དང་མཉམ་
པ་མཛེས། །སྤྱན་ནི་ནག་ཆ་སོར་གཅིག་སྟེ། །འབྲས་བུ་སོར་གྱི་ལྔ་ཆའོ། །ཤངས་
རྩེའི་གོང་ནི་སོར་གཉིས་ཏེ། །མཆུ་དང་ཀོས་ཀོའང་དེ་དང་མཚུངས། །མཆུ་སྒྲོས་
མ་མཆུ་སོར་གཅིག་དང་། །ཡ་མཆུ་སོར་ཕྱེད་ཆེར་མི་རུང་། །ཤངས་རྩེ་དང་ནི་ཡ་
མཆུའི་ བར། །སོར་ གཅིག་བཤད་ པའང་ བདེ་མཆོག་ སོགས། །ཅུང་ ཟད་ ཞལ་
གདངས་ ལ་ དགོངས་ པས། །ཤིན་ཏུ་ ཞི་ ལ་ ཕྱེད་ གཉིས་ ལྷག །ཀོས་ ཀོའི་
དཔངས་ལ་གཉིས་བཤད་པའང་། །དེ་དང་འདྲ་བ་ཅུང་ཟད་བསྐྱེད། །ཞལ་དཀྱུས་
སོར་མོ་བཞི་པ་སྟེ། །དྲ་གཉིས་གྱེན་དུ་ཅུང་ཟད་གཏོད། །སྨིན་མའི་སྦོམ་པར་ནས་
གཉིས་ཏེ། སྙན་གྱི་སྒྲི་ཁ་སོར་ཕྱེད་སྐོར། །རྡོ་གཞོང་ལྟ་བུར་སོར་གཅིག་དང་། །བུ་
ག་སོར་གཅིག་ཟླ་ཞིང་འདྲིལ། །མགུལ་ཞེང་སོར་མོ་བརྒྱད་པ་སྟེ། །སྙན་འོག་
མགུལ་གཉེར་སོར་མོ་དོ། །དེ་ནས་ཕྲག་གོང་ཞལ་རེ་སྟེ། །སྐུ་སྟོད་སྦོམ་པར་སུམ་
ཅུའོ། །དཔུང་ ལྷུའི་ སྦོམ་ པར་ སོར་ དྲུག་ སྟེ། །གྲུ་མོ་ཕྱེད་ ལྔ་ མཁྲིག་ མར་ ནི།།
གསུམ་ཟེར་ཕྲས་པས་ཕྱེ་དང་བཞི། །ཕྱག་མཐིལ་གྲུ་བཞི་དྲུག་ཟེར་ཡང། །སྲིད་
བདུན་ཞེང་ལ་ལྔ་པར་བཤད། །གུང་མོ་སོར་ལྔ་མཛུབ་མོ་ནི། །དེ་ཡི་སེན་མོའི་རྩ་
བར་སླེབ། །མིང་མེད་དེ་ལས་ སོར་ཕྱེད་རིང་། །དེ་གསུམ་སྐྱེ་ས་མཉམ་པ་སྟེ།།
མཐེ་ཆུང་དེ་ལས་སོར་ཕྱེད་དམའ། །རྩེ་མོས་མིང་མེད་སོར་གཉིས་སླེབ། །མཐེ་
-360-



རྟེན་གསུམ་བཞུགས་གནས་དང་བཅས་པའི་སྒྲུབ་ཚུལ་དཔལ་འབྱོར་རྒྱལ་མཚོ།
བོང་སྐྱེ་པ་སོར་གསུམ་དམའ། །མཛུབ་མོའི་སུམ་ཆར་ཅུང་མི་སླེབ། །མཐེ་བོང་
ཚིགས་གཉིས་མངོན་པ་སྟེ། །གཞན་བཞི་སུམ་ཆར་མངོན་པའོ། །སེན་མོ་ཚིགས་
ཀྱི་ཕྱེད་ནས་བཙལ། །མཛུབ་རྩེར་ཅུང་ཟད་མ་སླེབ་པའོ། །བྱང་སྟོད་སོར་མོ་བཅོ་
བརྒྱད་དེ། །བྱང་སྨད་བཅུ་གཉིས་ སྟ་ཟུར་སྨད། །བཅོ་བརྒྱད་བྱིན་གྱིས་འཕེལ་
བའོ། །བརླ་ཡི་ཞེང་ཚད་སོར་བཅུ་སྟེ། །ཞྭ་ལ་སོར་དྲུག་བྱིན་བཞུག་བཞི། །ཞབས་
མཐིལ་ཆེ་བར་སོར་དྲུག་དང་། །ཆུང་བར་ཕྱེད་དང་བཞི་ཡིན་ཏེ། །གབ་པའི་ཚུལ་
གྱི་ཅུང་ཟད་སྐྱུང། །མཐེ་བོང་སོར་གསུམ་སྦོམ་སུ་གཉིས། །གཞན་ཀུན་མཆུ་ཞེང་
རིམ་ གྱི་ སྐྱུངས། །བཞུགས་པ་རྡོ་རྗེའི་སྐྱིལ་ཀྲུང་ལ། །པུས་མོའི་རྩེ་ནས་རྩེ་ཡི་
བར༑ ༑ཞལ་ཚད་བཞི་རུ་ངེས་པས་ན། །ཟླ་གདན་སྟེང་ནས་མཛོད་སྤུ་དང་།།
མཆུ་ཞེང་མཉམ་པོ་ཡིན་པ་ལ། །བོད་འགའ་སྐྱིལ་ཀྲུང་དཔངས་དམས་པར།།
མཐོང་ནས་སྐེད་པར་སོར་བཞི་བསྣན། །དེས་ན་ཤངས་རྩེ་དང་མཉམ་ཟེར།།
པུས་མོ་སྟེང་ལ་སོར་མོ་བཞི། །རྟིང་པ་སོར་གསུམ་སྟེང་དུ་ཏེ། །རྟིང་པ་གཉིས་པར་
སོར་བཞི་ལྷག །བཞེངས་པ་གཡས་བརྐྱང་གཡོན་བསྐུམ་དང་། །བཟློག་དང་ས་
ག་ཟླུམ་པོ་དང་། །རོལ་པ་ལ་སོགས་གང་གསུངས་རྣམས། །དང་པོ་བཞི་པོ་སོར་
མོ་རྣམས། །ལོགས་སུ་བསྟན་པར་ཁྱད་པར་མེད། །དང་པོ་གཉིས་པོ་མཐོ་ལྔའི་
འགྱངས༑ ༑བཤད་ ཀྱང་ ཞལ་ གཉིས་ ཚད་ ལྡན་དུ། །བཏང་ནས་བརྐྱང་བསྐུམ་
ཚུལ་བཞིན་དུ། །བྱས་པ་ཉིད་ཀྱིས་ཀུན་ལ་འགྲུབ། །ས་ག་རྙིང་པའི་བར་སོར་
བཞི༑ ༑བརླ་དང་བྱིན་པ་དྲང་པོར་བསྲང་། །ཟླུམ་པོར་དེ་དང་འདྲ་བ་ལ། །པུས་
མོ་ཕྱིར་ལ་གདེངས་པའོ། །རོལ་པ་གཡོན་གྱི་སོར་མོ་ནི། །མདུན་དུ་དྲང་བསྟན་
དེའི་ལོང་བུར༑ ༑གཡས་པའི་རྟིང་པ་བཀན་ནས་ནི། །སོར་མོ་ལོགས་སུ་བསྟན་
-361-



མེག་བོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
པ་ཉིད། །གཡས་རོལཞེས་བྱ་གཡོན་རོལ་བཟློག །མཉམ་པ་ས་ག་ཞེས་བྱ་ལ།།
བར་མེད་ མཉམ་ པ་ བཅེར་ བའོ། །གཞན་ ཡང་ བཞུགས་ སྟབས་ མང་ བཤད་
པ༑ ༑དཀྱིལ་ཆོག་ས་ཆོག་སྐབས་རྣམས་དང་། །རང་རང་མངོན་རྟོགས་རྣམས་
སུ་བལྟ༑ །དེ་རྣམས་ཞལ་ཚད་བཅུ་པའི་ཚད། །དགུ་པ་ལ་ནི་ཞལ་རས་ཉིད།།
ཅུང་ཟད་བཀྱེད་པ་བརྒྱད་པོ་རྣམས། །རང་སོར་ཕྱེད་དང་བཅུ་གཅིག་ལ། ཞལ་
རེའི་མིང་དེ་དོར་ནས་ནི། །མཆུ་ལ་བཅུ་ཆ་གཉིས་པ་ལ། །ཞེང་ལ་བཅུ་ཆ་ཀུན་ཏུ་
བཀྱེད༑ ༑དེ་བཞིན་ཞལ་ཚད་ལྔ་པ་ལ། །མཆུ་ཀུན་ཕྱེད་ལ་ཞལ་མིང་སྟེ། །ཞེང་
ཀུན་འདབ་ཀྱིས་བཀྱེད་པས་འགྲུབ། །འོན་ཀྱང་སྦོམ་པར་སྦོམ་ཞིང་གྲིམས། །ཕྲ་
སར་ ཉག་ཅིང་མཁྲང་ ལ་ གྲིམས། །ཞིབ་ རྒྱས་ སྡོམ་ འབྱུང་འགྲེལ་ པ་ སོགས།།
གཞན་དུ་བལྟ་ཞིང་མཁས་ལ་བསླབ། །གཙོ་བོ་རྒྱ་བོད་མཁས་རྣམས་ཀྱི། །ཕྱག་
རྗེས་ནན་ཏན་གྱིས་བཙལ་ནས། །བལྟས་ཤིང་དཔྱད་ལ་ལག་ལེན་གདབ། །སློབ་
དཔོན་བླུན་པོའི་ངག་རྒྱུན་དང་
། །རང་གིས་སྡུག་གོམས་ངན་ལང་གིས། །དད་
ལྡན་ཡོ་བྱད་ཆུད་མི་ གཟན། །ཐུབ་པ་ཆུ་ལོན་མར་ གྲགས་སོགས། །ཕྱག་ཚད་
རྣམས་ དང་མི་མཐུན་ཡང་། །མཁས་པས་བྱས་ཤིང་ གྲགས་ཆེ་བ། །ཀུན་གྱིས་
མཐུན་སྣང་གྲུབ་པ་ཡིས། །ཀུན་ལ་མཛེས་པ་སྣང་བ་འགལ། །ཤེས་ནའང་མཁས་
པའི་ཕྱག་རྗེས་བལྟོས། །ཕྱག་ནི་གཉིས་ཀའམ་གང་རུང་གཅིག །མཉམ་གཞག་
ཡོད་ན་འགྱིང་མེད་བྱ། །ཕྱག་མང་ཡོད་ན་འགལ་བ་མེད། །ཕྱག་གཡས་གདེངས་
ལ་གཡོན་འགྱིང་དང་། །གཡོན་གདེགས་བཟློག་བྱ་ཞབས་སྟབས་ཀྱང་།། གང་
ཡང་ཕྱོགས་སུ་དབུས་འགྱིང་ ཡང། །བཟློག་ནས་འགྱེལ་བའི་སྐྱོན་དུ་འགྱུར།།
ཞལ་འགྱིང་གང་དུ་བྱས་ཕྱོགས་ཀྱི། །བཟློག་པར་བྱང་སྟོད་འབུར་བ་དང་། །རང་
-362-



རྟེན་གསུམ་བཞུགས་གནས་དང་བཅས་པའི་སྒྲུབ་ཚུལ་དཔལ་འབྱོར་རྒྱལ་མཚོ།
སར་སྟ་ཟུར་འབུར་བ་གཅེས། །སུམ་ཁུགས་དྲང་ན་མཛེས་པར་འགྱུར། དྲང་སྲོང་
ཆ་བྱད་སྐེམ་པ་དང་། །གཞོན་ནུའི་ཆ་བྱད་གཞོན་ཤ་རྒྱས། །ཕོ་རྣམས་སྟོད་རྒྱས་
སྨད་ཞུམ་དང་། །མོ་རྣམས་དེ་ལས་བཟློག་པར་བྱ། ཁྲོ་བོ་གར་གྱི་ཉམས་དགུ་
ལྡན༑ ༑བརྒྱན་དང་མདངས་ཀྱི་སྒེག་པ་རྣམས། །འགྱིངས་དང་རོལ་པས་དཔའ་བ་
སྟེ༑ ༑སྤྱན་ ལོག་ ཁྲོ་ གཉེར་ མི་ སྡུག་ པ། །མཛུམ་ ཞིང་ བཞད་ འདྲ་ རྒོད་ པའི་
ཉམས༑ ༑ཧཱུྃ་ཕཊ་སྒྲོག་འདྲ་དྲག་ཤུལ་ཆེ། །མཚོན་ཆ་འཕྱར་གདེངས་འཇིགས་སུ་
རུང་༑ ༑སྤྱན་དམར་གཞོན་ཤའི་ཉམསདང་ལྡན། །ཞལ་གདེངས་རྐན་བརྡབ་དང་
འདྲ་རྔམས། །མཉེན་ལྕུག་ཤ་འཇམ་ཞི་བའི་ཉམས། །དབུ་སྐྲ་ཞལ་གང་གྱེན་རྗེས་
ཤིང་༑ ༑ཨག་ཚོམ་སྨིན་མའང་གྱེན་རྗེས་འཁྱོག །མདོར་ན་ཡིད་ལ་ལེགས་ཤར་
ལ༑ ༑ལག་ཏུ་བཏབ་པས་ཉམས་ཀུན་འབྱུང་། །ཡིད་འཕྲོག་བསྟན་པའི་ཕྱི་མོར་
འགྱུར༑ ༑ད་ནི་ཁྲི་རྒྱབ་བཤད་པར་བྱ་བ་ལ། །དུས་འཁོར་རྩ་རྒྱུད་དུམ་བུ་ལས།།
ཁྲི་ལ་ཁྲི་གདན་དང་། ཁྲི་གདོང་དང་། ཁྲི་རྐང་དང་། ཁྲི་རྨང་གཉིས་དང་། བ་གམ་
དང་། ལན་ཀན་ནམ་པུ་ཤུ་སྟེ། བདུན་པོ་བྱང་ཕྱོགས་སྡེ་ཚན་བདུན་དང་དག་པ་
སྦྱར་བ་ཙམ་དང་། རྒྱབ་ཡོལ་ལ་རྒྱན་སྣ་དྲུག་ཕྱིན་དྲུག་དང་སྦྱར་ཏེ། བྱ་ཁྱུང་ནི་ག་
རུ་ཌ་སྟེ་སྙིང་རྗེ་དང་། ཆུ་སྲིན་པུ་ར་ཎ་སྟེ་གྲོང་ཁྱེར་དང་། མི་ཆུང་བྷ་ར་ཎ་སྟེ་
ཚོགས༑ ༑གླང་ཆེན་གུ་ར་ཎ་སྟེ་བླ་མ་དང་། །རི་དྭགས་ཤ་ར་ཎ་སྟེ་དབང་ཕྱུག་
དང་༑ ༑ཀླུ་ཕྲུག་ན་ར་ཎ་སྟེ་སྒྲོལ་མཛད་རྣམས་རིམ་པ་བཞིན་ཤེས་རབ་ནས་སྦྱིན་
པའི་བར་ཕར་ཕྱིར་དྲུག་ལུགས་བཟློག་དང་དག་པ་སྦྱར་ནས་གསུངས་ཤིང་། ཁྲི་
ལ་སེང་གེ་གླང་ཆེན་རྟ་རྨ་བྱ་ཤང་ཤང་གིས་འདེགས་བྱེད་དང་། ནོར་བུ་དང་ཉི་ཟླ་
དང་པདྨའི་གདན་རྣམས་ནི་རིམ་པ་བཞིན་སྟོབས་དང་། སོ་སོ་ཡང་དག་པར་རིག་
-363-



མེག་བོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
པ་བཞི་དང་། དབང་བཅུ་དང༌། སྨོན་གནས་ཤེས་པ་དང༌། བྱང་ཆུབ་ཀྱི་ཕྱོགས་
དང་༑ དོན་དམ་ ཨེ་དང་། ཀུན་རྫོབ་ཝཾ་དང༌། སྒྲིབ་པ་གསུམ་གྱིས་མ་གོས་པ་
རྣམས་དག་པ་དང་། ཚད་མེད་བཞི་དང་བསྡུ་དངོས་བཞི་ལ་སོགས་པ་རྣམས་
མཚོན་པར་བྱེད་པ་སོགས་བརྒྱན་དང་། དར་གྱི་གློ་སྟན་ལ་སོགས་པ་གསུངས་
སོ༑ ༑བོད་སྔ་མ་དག་གི་ཁྲི་ལ་བརྩེགས་ཉི་ཤུ་རྩ་གཅིག་ལ་སོགས་པའི་སྤྲོས་པ་
དང་༑ རྒྱབ་ཡོལ་རྒྱས་པ་ཕུབ་ལ་ཞོལ་བཏགས་པ་ལྟ་བུ་དང་འབྲིང་པོ་པད་འདབ་
ལྟ་བུ་དང་། བསྡུས་པ་ལྕགས་རྩེ་མ་དང་སྒོང་གཟུགས་མ་ལ་སོགས་པའི་ལག་
ལེན་མང་དུ་སྣང་ན་ཡང་འབྲིང་པོ་ཙམ་གྱི་ཚད་དང་བཟོ་ལུགས་ཤེས་ན། གཞན་
རྣམས་ཤུགས་ལས་འབྱུང་བས་འདི་སྐད་ཅེས་བྱ་སྟེ། གདན་ཁྲི་འཕང་དུ་ཞལ་དྲུག་
བྱ༑ ༑ས་འཛིན་ཞལ་གང་དེ་སྟེང་དུ། །རྡོ་རྗེའི་གདན་ཕྲེང་སོར་བཞིའི་དཔངས།།
ནོར་བུ་སུམ་བརྩེགས་ སོར་ གཉིས་ཏེ། ལྷ་རྣམས་སོར་བརྒྱད་ནོར་བུ་གསུམ།།
ཕྱེད་དང་གཉིས་རེ་དེ་སྟེང་དུ། །པད་འདབ་སོར་མོ་བཅུ་དྲུག་དཔངས། །ནོར་བུ་
གཉིས་བརྩེགས་སོར་རེ་དང་། །སུམ་ཆ་རེ་སྟེ་གཡས་གཡོན་དུ། །ཅུང་ཟད་སྟེང་
གཏོད་ཅི་མཛེས་བྱ། །རྒྱབ་ཡོལ་དཔུང་པར་སོར་བརྒྱད་ཙམ། །བསྣན་ལ་སྟོད་
རྒྱས་དབྱིབས་ལེགས་བྱ། །སྐོར་ཐིག་སྣ་ཡི་ཅི་རན་དང་། །འོག་ཏུ་ཚངས་ཐིག་
གཡས་གཡོན་དུ། །ཞལ་བཞི་སོར་ལྔའི་ཚད་ཙམ་གྱིས། །ས་ནས་གྱེན་ཐུར་ཐིག་
རེ་ གདབ། །དེ་དག་རྒྱབ་ཡོལ་ ཕྱི་རྒྱའི་ཚད། །སྟོད་རྒྱུས་སྨད་ཕྱོགས་ཅུང་ཟད་
ཞུམ༑ ༑པད་འདབ་ཟླུམ་རྒྱས་དབྱིབས་འདྲ་བྱ། །མཐའ་སྐོར་མི་རི་པ་ཊ་དང་། །རྡོ་
རྗེ་ཕྲེང་དང་ཟླུམ་བསྐོར་རྣམས། །སོར་མོ་ཕྱི་དང་བཞི་དང་ནི། །སོར་དོ་དང་ནི་
སོར་བརྒྱད་ཙམ། །དེ་དག་བར་བར་མུ་ཏིག་ཕྲེང། །སོར་མོ་ཕྱེད་ཕྱེད་མཛེས་པས་
-364-



རྟེན་གསུམ་བཞུགས་གནས་དང་བཅས་པའི་སྒྲུབ་ཚུལ་དཔལ་འབྱོར་རྒྱལ་མཚོ།
བརྒྱན༑ ༑དེ་ནང་ བར་ བསྐོར་ ལྡེམ་ པ་ གཙོ། །བཀོད་ ལེགས་ མཛེས་ ཤིང་ ཁྱད་
འཕགས་བྱ། །ལུགས་འདི་དེང་སང་མཛེས་པར་གྲགས། །འོན་ཀྱང་ཕྱི་དུས་གདན་
ཁྲི་རྣམས། །བཞེངས་པ་ཤིན་ཏུ་ཉུང་བར་སྣང་། །ཤོམས་ན་ཤིན་ཏུ་གལ་ཆེ་བས།།
གང་ འགྲུབ་ནན་ཏན་བསྐྱེད་ པར་ བྱ། །གསུམ་པ་ལ། རྡོར་དྲིལ་ནི། བླ་མ་ སྔ་
རབས་པ་རྣམས་ཀྱིས་ཕྱི་དྲིལ་ནང་དྲིལ་གྱི་ཐ་སྙད་མཛད་པ་ལ། ཕྱི་རབས་པ་དག
ནང་གི་རྡོར་དྲིལ་ནི་ངེས་དོན་ཡེ་ཤེས་ལ་བྱེད་དགོས་པ་ལས། རྟགས་ཀྱི་རྡོར་དྲིལ་
ལ་ཕྱི་དྲིལ་གྱིས་ཁྱབ་བོ་ཞེས་སྔ་རབས་པ་ལ་ཚིག་ངན་དང་བཅས་ཏེ་སྨྲའོ། །དེ་ནི་
མི་འཐད་དེ། འོ་ན་ནང་གི་གསང་སྔགས་དེ་ངེས་དོན་ཡེ་ཤེས་ལ་བྱེད་དགོས་པས་
རྗོད་བྱེད་ཀྱི་གསང་སྔགས་ལ་ཕྱིའི་གསང་སྔགས་དང་ནང་གི་གསང་སྔགས་མེད་
པར་འགྱུར་ལ། དེ་འདོད་ན། གསང་སྔགས་ཕྱི་ནང་གི་དཀྱིལ་འཁོར་ཞེས་སོགས་
རྒྱུད་སྡེ་འོག་མ་ལ་ཕྱི་དང་བླ་མེད་ལ་ནང་དུ་ཀུན་ལ་གྲགས་ཤིང་གྲུབ་པ་དང་། ཡོ་
ག་ནས་བཤད་ཅིང་གྲགས་པའི་དེ་ཉིད་བཅུ་ལ་ཕྱིའི་དེ་ཉིད་དང་། བླ་མེད་ནས་
བཤད་པའི་དེ་ཉིད་བཅུ་ལ་ནང་གི་དེ་ཉིད་དུ་མཁས་པ་ཀུན་ལ་གྲགས་ཤིང་། རང་
གིས་ཀྱང་བདེན་ཞེན་གྱི་ཁས་བླངས་པ་དང་འགལ་ལོ། །དེས་ན་རྡོར་དྲིལ་གྱི་ཐ་
སྙད་ཙམ་མདོ་སྡེ་འགའ་ཞིག་ལའང་འབྱུང་ཞིང་བྱ་སྤྱོད་ནས་ལག་ལེན་ལ་ཡང་
བྱེད་མོད་ཀྱི། ཕྱག་ཚད་སོགས་ཀྱི་མཚན་ཉིད་ནི། ཡོ་ག་དང་བླ་མེད་ནས་མ་
གཏོགས་མི་འབྱུང་ལ། ཡོ་གའི་བཤད་རྒྱུད་རྩེ་མོ་ནས་གསུངས་པའི་མཚན་ཉིད་
ཅན་ལ་ཕྱི་དྲིལ་དང་། དུས་འཁོར། སྡོམ་འབྱུང་། སམྦུ་ཊི་ལ་སོགས་ནས་བཤད་པ་
ལ་ནང་དྲིལ་དུ་ཐ་སྙད་ངེས་པར་བྱེད་དགོས་པ་ཡིན་པས་མ་དག་པས་དག་པ་ལ་
སུན་མ་འབྱིན་ཅིག འདི་གཉིས་ཀྱི་ངོས་འཛིན་ལ་ཡང་། མི་ཤེས་པ་དག་རྩེ་
-365-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
དགུ་དང་རྩེ་ལྔ་ལ་ཕྱི་ནང་དུ་བྱེད་ལ། མི་འཐད་དེ། གཉིས་ཀ་ནས་གཉིས་ཀ་
གསུངས་པའི་ཕྱིར་རོ། །ཞི་དྲག་ཀྱང་དེ་དང་འདྲའོ། །དེས་ན་དེ་གཉིས་ཀྱི་ཁྱད་
ཆོས་ཀྱི་གཙོ་བོ་ནི། རྩེ་ལྔ་དང་རྩེ་དགུ་གང་ཡིན་ཀྱང་རྭ་རྣམས་ཆུ་སྲིན་ཀྱི་ཁ་ནས་
མ་ཐོན་ཅིང་པདྨ་ལ་གནས་པ་དང་། མཐའ་རྭའི་རྩེ་རྣམས་དབུས་ར་དངོས་ལ་མ་
ཟུགས་པར་དབུས་རྭའི་མཐར་པདྨ་དང་འཁོར་ལོ་ལ་སོགས་པའི་མཚོན་བྱེད་ཀྱིས་
བསྐོར་བ་ལ་ཟུག་ཅིང་རྭ་རྣམས་བ་དི་རྭའི་ཚེར་མ་ལྟར་རྣོ་ཞིང་ཟུར་དང་ལྡན་པ་
ཡིན་པར་ཟླུམ་པོར་གནས་པ་དང་། དྲིལ་བུའི་ཚངས་མགོའི་ཞལ་གྱི་འོག་ཏུ་བུམ་
པའི་དོད་དུ་བུག་པ་ཡོད་པ་དང་། རྫ་མར་གྲགས་པའི་སྟེང་གི་པད་འདབ་ཀྱི་ཤར་
དུ་སྤྱན་མའི་ས་བོན་ནམ་ཕྱག་མཚན་ཡོད་པ་རྣམས་ནི་ཕྱི་ཡིན་ལ། དེ་ལས་བཟློག་
ཅིང་སྒྲོལ་མའི་ས་བོན་ནམ་ཕྱག་མཚན་ཡོད་པ་ནི་ནང་ཡིན་ནོ། །
དེ་ལྟར་ཕྱི་ནང་གཉིས་ལས་འདིར་ནི་ནང་གི་རྡོར་དྲིལ་གཙོ་བོར་
བཤད་པར་བྱ་བ་ལ་མཚན་ཉིད་དང་དག་པའོ། །
དང་པོ་ལ། དུས་འཁོར་ལས། ཟད་པར་རླུང་མེ་ཆུ་ས་འདོད་ལྷ་ལྷ་མིན་
རྣམས་ཀྱི་རྡོ་རྗེའི་ཚད། རིམ་པ་བཞིན་སོར་གཅིག་པ་དང་། གཉིས་པ་དང་། བཞི་
པ་དང་། ལྔ་པ་དང་བརྒྱད་པ་དང་དགུ་པ་དང་བཅུ་གཉིས་པ་རྣམས་ནི༑ རིམ་པ་
བཞིན་སྤྱི་བོའི་ནོར་བུ་དང་། མཐེ་བོའི་རྡོ་རྗེ་དང་། དཔྲལ་བ་དང་། མགྲིན་པ་
དང་། ཕྲག་པར་འཕྱང་བའི་རྒྱན་དང་། སྙིང་ཁར་གདགས་པའི་རྒྱན་དང་། ལག་
ཏུ་སོར་བའི་རྡོ་རྗེ་རྣམས་ཀྱི་ཚད་དུ་གསུངས་ཤིང་ཐམས་ཅད་ཀྱང་ལྟེ་བ་དང་
ཕྱོགས་ཀྱི་རྭ་རྣམས་སུམ་ཆ་མཉམ་དུ་བྱས་ལ། ཁྱད་པར་ཐ་མ་ལ་ཁ་གྱེས་པ་ཁྲོ་
བོའི་དང་ཟུམ་པ་ཞི་བའི་རྡོ་རྗེ་དང་། དྲིལ་བུ་ལ་ཚངས་མགོ་དེ་གཉིས་དང་། ཁ་
-366-



རྟེན་གསུམ་བཞུགས་གནས་དང་བཅས་པའི་སྒྲུབ་ཚུལ་དཔལ་འབྱོར་རྒྱལ་མཚོ།
ཡང་པདྨ་རྒྱས་པ་དང་བ་ལང་གི་ཁའི་རྣམ་པར་གནས་པ་ནི་དེ་གཉིས་སུ་བཤད་
དོ༑ ༑རྡོ་རྗེའི་བར་གྱི་དེ་གཉིས་སུ་བཤད་དོ། །རྡོ་རྗེའི་བར་གྱི་སུམ་ཆ་ཡང་ཆ་སུམ་
དུ་བྱས་པའི་བར་མ་ལྟེ་བ་དང་གཞན་གཉིས་ལ་པད་འདབ། རྭ་རྣམས་ཀྱི་དབུས་
རྭའི་བཞི་ཆ་མཐའ་རྭ་ཟུག་མཚམས་ལས་ཕྱིར་ལྷག་པ་གྲུ་བཞི་པ། མཐའ་རྭའི་
འོག་གི་སུམ་ཆ་ཆུ་སྲིན་གྱི་ཁ་ནས་མཐོན་པ་ཕྱིར་ལ་སྐྱེད་པ། སྟེང་ཆ་སུམ་གཉིས་
ནང་དུ་བསྒྱུར་པ་བ་དི་རྭའི་ཚེར་མ་ལྟར་གྲུ་བཞི་རྣོ་བ། དྲིལ་བུ་ཡང་དེ་བཞིན་དུ་
སུམ་ཆ་མཉམ་དུ་གནས་པ། དེ་ཡང་དུས་འཁོར་དགོས་ཀྱི་དབང་དུ་བྱས་ན། རྡོ་
རྗེའི་ལྟེ་བ་ལ་ལྷའི་ཞལ་བཞི་བྱ་བ་ནི། ཚད་མེད་བཞི་དང་། དྲིལ་བུའི་ཚངས་མགོ་
ལ་ཡང་ཞལ་བཞི་བྱ་བ་ནི། རྣམ་ཐར་བཞི་རྣམ་པར་དག་པ་ཡིན་ལ། བླ་མེད་སྤྱི་
འགྲོའི་དབང་དུ་བྱས་ན། ཀཱ་ལི་ཐབས་དང་། ཨཱ་ལི་ཤེས་རབ་ཏུ་གྲགས་ལ་གསལ་
བྱེད་ལ་དབྱངས་མེད་པར་མཚོན་པས། རྡོ་རྗེ་ལ་ཞལ་མེད་ཅིང་། དབྱངས་བརྗོད་
པ་དང་བཅས་པ་མཚོན་པས་དྲིལ་བུ་ལ་བཅོམ་ལྡན་མའི་ཞལ་གཅིག་གོ ཞེས་
པ་ཙམ་གསུངས་ལ། བསྒོམ་པའི་རྡོ་རྗེ་ནི་རྩེ་མོ་གསུམ་པ་དང་ལྔ་པ་དང་བདུན་པ་
དང་སོར་གཅིག་པ་དང་གསུམ་པ་དང་ལྔ་པ་སོགས་ཀྱང་བཤད་དོ། །སྡོམ་འབྱུང་
དང་སམྦུ་ཊི་ལ་སོགས་པར་ནི། སྤྱི་འགྲོའི་དབང་དུ་བྱས་པ་གཞན་འདྲ་བ་ལ་རྭ་
དང་པདྨའི་བར་དུ་ཟླ་གདན་ནམ། འོད་ཀྱི་ཕྲེང་བ་ཞེས་པ་ཅིག་བཤད་ལ། དབུས་
རྭའི་རྩ་བ་ཟླུམ་པོ་དང་། སྐེད་པ་ནས་ལྟར་སྦོམ་པ་གྲུ་བཞི་པ་རི་མོ་གསུམ་ཡོད་པ་
བཤད་ལ། དྲིལ་བུ་ལ། ཤེར་ཕྱིན་གྱི་ཞལ་གྱི་འོག་ཏུ་སྟོང་ཉིད་ཀྱི་རང་བཞིན་བུམ་
པ༑ དེའི་འོག་ཏུ་བྲེའི་མིང་ཅན་ཚངས་མགོ་འཇུག་པའི་བུ་ག དེའི་འོག་ཏུ་
པདྨའི་གེ་སར་རི་མོ་གསུམ། དེ་ནས་འདབ་མ་མགོ་ཐུར་དུ་བསྟན་པའི་པདྨ་འདབ་
-367-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
མ་བརྒྱད་པའི་ཤར་ལྷོ་ནུབ་བྱང་དུ་སྒྲོལ་མ་སྤྱན་མ་མཱ་མ་ཀི་གོས་དཀར་མོ་རྣམས་
ཀྱི་ ཕྱག་ མཚན་ ནམ། ས་ བོན། ཏཾ། ལཾ། མཾ། པཾ། མེ་ ནས་ གཡས་ བསྐོར་ གྱི་
མཚམས་བཞིར་ནོར་རྒྱུན་མ་ཙུན་ད་ཁྲོ་གཉེར་ཅན་ཕྲེང་བ་མ་རྣམས་ཀྱིས། སཾ་ཙུ་
བྷཾ་མཾ་རྣམས་དང་། བྲེ་སོར་བཞི། དེ་སྟེང་ནོར་བུ་སྔ་མ་ཙམ། །གླང་རྒྱབ་སོར་མོ་
ཕྱེད་དང་བཞི། །ནོར་བུ་སོར་གང་བཞི་ཆའི་ཚད། །སེང་ཁྲི་སོར་མོ་བཅུ་པ་སྟེ།།
ནོར་བུ་སྔ་མ་ཙམ་སྟེང་དུ། །བད་ཆུང་སོར་དོ་བཞི་ཆའི་ཚད། །བད་ཆེན་སོར་བཞི་
བཞི་སུམ་སྟེ། །ཙན་སོར་དོ་བཞི་ཆས་དམན། །སྟེང་ཁེབས་སོར་གཅིག་བཞི་ཆའོ།།
སྲིད་ དུ་ ས་ འཛིན་ ཞལ་ བཅུ་ གསུམ། །ལྷ་ སྣམ་ སོར་ བདུན་ ཞལ་བཅུ་ གཅིག།
སེང་ཁྲི་ཞལ་བརྒྱད་སོར་བཞིའི་རྒྱ། །བད་ཆེན་ཞལ་ཚད་བཅུ་ཡིན་ཞིང་། །གཞན་
རྣམས་སྐྱོང་འབུར་ཤུགས་ལས་ཤེས། །འོན་ཀྱང་ཞིབ་ཏུ་སྦྱོར་འདོད་ན། །ཙན་བད་
ལས་སོ་བཞིས་ཐུང་། །དེ་བས་སྟེང་ཁེབས་སོར་དོ་བཅག །བད་ཆུང་བད་
ལས་སོར་དྲུག་ཏུ། །དེ་བས་ནོར་བུ་སོར་དོས་དམན། །དེ་བས་སེང་ཁྲི་སོར་དོས་
བཅག ༑དེ་ འོག་ ནོར་ བུ་ སོར་ གསུམ་ བསྲིང་། །དེ་འོག་ གླང་ རྒྱབ་ སོར་ བཞི་
བསྲིངས༑ །དེ་འོག་ནོར་བུ་དེ་དང་མཉམ། །དེ་བས་བྲེ་ནི་སོར་གང་ཐུང་། །ནོར་
བུ་གཉིས་ནི་འཕང་ཙམ་བསྲིངས། །པད་འདབ་རྩ་བ་སོར་གང་བསྲིང་། །འདབ་
མའི་རྩེ་མོ་སོར་ལྔ་བསྲིང་། །ནོར་བུ་གཉིས་དང་ལྷ་རྣམ་དག །སོར་མོ་དོ་དོ་ཕྱིར་
ལ་བཀྱེད། །ནོར་བུ་གསུམ་པོའང་སྔ་མ་བཞིན། །རྡོར་ཕྲེང་སོར་དོས་ས་འཛིན་
ནི༑ ༑སོར་མོ་སུམ་ཆས་བསྲིང་བར་བྱ། །རྒྱབ་ཡོལ་སྐུ་ཚད་ཉིས་འགྱུར་དང་།།
ཞལ་གང་ཚད་ཀྱི་ཚངས་ཐིག་གདབ། །འོག་ནས་སྟེང་དུ་ཞལ་ལྔ་དང་། །སོར་གང་
ཚད་ཀྱི་རྒྱ་བྱས་ལ། །དེ་ནས་སྟེང་དུའང་དེ་ཙམ་བཀྱེད། །སྟེང་འོག་རྒྱ་ནས་གཡས་
-368-



རྟེན་གསུམ་བཞུགས་གནས་དང་བཅས་པའི་སྒྲུབ་ཚུལ་དཔལ་འབྱོར་རྒྱལ་མཚོ།
གཡོན་དུ། །བྱ་རོག་རྗེས་བཙལ་ཐིག་ཅིག་གདབ། །དེ་ལ་དཔུང་ཁྲིའི་སྟེང་འབྱུང་
མོད༑ ༑འོན་ཀྱང་མཐའ་གཉིས་སོར་ལྔ་མ། །སྟོད་ནས་ཐིག་གདབ་ཅི་མཛེས་བྱ།།
ཚངས་ཐིག་དཔུང་ ཐིག་འཛོམ་ས་ནས། །སྟེང་གི་ཕྱོགས་ནས་ཞལ་དོ་བསྣུར།།
ནོར་བུ་མ་གཏོགས་སྐུ་དེ་ཡི། །ཟླ་སྟེང་གཙུག་ཏོར་བར་ཚད་ཀྱིས། །སྲད་བུས་
དཔུང་ཁྲིའི་སྟེང་ནས་བསྐོར། །རྩེ་མོ་ཅུང་བསྣན་འདབ་མའི་འོག་ཏུ་ཕྲེང་བ་སྟེ་འདི་
ལ་རིགས་གཞན་གྱིས་བྱེད་ན་པདྨ་དང་འཁོར་ལོ་སོགས་ཀྱིས་ཕྲེང་བ་དང་། དེ་
ལས་འཕྱང་བའི་དྲྭ་བ་དྲྭ་ཕྱེད་དང་། ཁ་ཁྱེར་གྱི་གོང་དུ་ཡང་རྡོ་རྗེའི་ཕྲེང་བ་ཞེས་བྱ་
ཞིང་༑ ནང་དུ་ལྕགས་ཀྱི་དབྱིག་གུ་ཟུར་བརྒྱད་པ་བྱ་ལ། དྲྭ་བ་དྲྭ་ཕྱེད་ཀྱི་ཁོངས་
སུ༑ ཤར་ལ་སོགས་པའི་ཕྱོགས་བཞིར་གཡས་བསྐོར་གྱི། འཁོར་ལོ། རིན་པོ་ཆེ།
པདྨ། རལ་ གྲི། མེ་ ལ་ སོགས་ པའི་ མཚམས་བཞིར། སྤྱན། རྡོ་ རྗེ། པདྨ། ཨུཏྤལ་
ལོ༑ ༑དྲིལ་ བུ་ ཡང་སོར་བཅུ་གཉིས་ པ་ཆ་སུམ་མཉམ་དུ་བྱ། རྡོ་ རྗེས་ སེམས་
དཔའི་དྲིལ་བུ་ཁ་ཅིག་སོར་དགུ་པ་དྲྭ་བ་དྲྭ་ཕྱེད་མེད་པ། ཚངས་མགོ་རྩེ་ལྔ་པ་
དང་༑ དགུ་པ་གཉིས་ཀ་དཔའ་བོའི་དྲིལ་བུར་བཤད་ལ། རྡོ་རྗེ་རྩེ་དགུ་པ་ཡེ་ཤེས་
ཀྱི་རྡོ་རྗེ་དང༌། རྩེ་ལྔ་པ་དམ་ཚིག་གི་རྡོ་རྗེ། རྡོ་རྗེ་མཁའ་འགྲོའི་རྒྱུད་ལས་བཤད་
དོ༑ ༑རྣམ་དག་ནི་དུས་འཁོར་དུ་སོར་གཅིག་པ་ནས་བཅུ་གཉིས་པའི་བར་རྣམས།
ལུས་ཀྱི་ནོར་བུ་དང་། གཙུག་ཏོར་དང་། དཔྲལ་བ་དང་། མགྲིན་པ་དང༌། སྙིང་ག་
དང་༑ ལྟེ་བ་དང་། གསང་གནས་ཀྱི་ཚད་དང་། རྣམ་དག་སྦྱར་བ་ཙམ་ལས་མ་
གསུངས་ལ། སམྦུ་ཊིར། ཕྱོགས་ཅིག་གི་རྭ་ལྔ་ནི་རྣམ་སྣང་དབུས་སུ་བྱས་པའི་
རིགས་ ལྔ། རྭ་ གཞན་ ལྔ་ ནི། དབུས་ ཡེ་ཤེས། ཤར་ རྡོ་ རྗེ། བྱང་ འཇིགས་བྱེད།
ནུབ་རོ་ལངས། ལྷོ་གཏུམ་མོ་སྟེ། གདན་བཞིར་གསུངས་པའི་ཁྲོ་མོ་རྣམས་སམ།
-369-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
གཤེགས་མ་ལྔ། པདྨ་འདབ་བརྒྱད་ཆ་གཉིས་ཀྱི་རིགས་ལྔ། ཕྱོགས་ནི། སྤྱན་རས་
གཟིགས༑ བྱམས་ པ། ནམ་ སྙིང་། ཀུན་བཟང་
། ཕྱག་རྡོར། འཇམ་ དཔལ། སྒྲིབ་
སེལ༑ ས་སྙིང་རྣམས་ཤར་ནས་གཡས་སྐོར་རམ། བླ་མ་གོང་མ་རྣམས་གསང་
འདུས་འཕགས་ལུགས་ཀྱི་སེམས་དཔའ་བརྒྱད་ལྟར་འགོད། ཡུམ་ལྔ། ཕྱོགས་ནི།
ཕྱོགས་བཞིར་ལྕགས་ཀྱུ། ཞགས་པ། ལྕགས་སྒྲོགས། དྲིལ་བུ། མཚམས་བཞིར།
ཙུནྡ། རིན་ཆེན། སྒྲོལ་མ། ལུ་གུ་རྒྱུད་མ། གཞན་གྱིས་མི་ཐུབ་པ་རྣམས་སུ་བསྒོམ་
ཞིང་ཡེ་ཤེས་པ་བཅུག་ནས་མཆོད་བསྟོད་ཞུ་བ་ལས་བྱུང་བར་བསྟར་ཞིང་། མོས་
པ་ལྷའི་རྣམ་དག་དང་། བདེ་སྟོང་དབྱེད་མེད་ཀྱི་མོས་པ་བདེན་པ་གཉིས་ཀའི་
དང་༑ སྟོང་ཉིད་འོད་གསལ་རྐྱང་པར་མོས་པ་དོན་དམ་གྱི་དང་
། ལམ་ལྔ་དང་།
འབྲས་བུ་ཐམས་ཅད་ཀྱི་རང་བཞིན་དུ་མོས་པ་ཀུན་རྫོབ་ཀྱི་རྣམ་དག་རྣམས་
བཤད་ལ། དྲིལ་བུ་ལ་ས་བོན་ནི་ཕྱག་མཚན་དང་སྦྱར་བའི་ལྷ་དང་རྫ་མ་འདོད་
ཁམས༑ སྟེང་གི་པད་འདབ་ས་བོན་དང་བཅས་པ་གཟུགས་ཁམས། བུམ་པ་ཤེས་
རབ་ཀྱི་ཞལ་ལ་སོགས་པ་གཟུགས་མེད་དེ་ཁམས་ཀྱི་རྣམ་དག་དང་། ཁོང་སྟོང་
ཕྱག་རྒྱའི་པདྨ། ལྕེ་ཟུར་བརྒྱད་པ་ཐབས་ཀྱི་རྡོ་རྗེ་སྟེ། དེས་པདྨའི་ནང་གི་རྩ་བརྒྱད་
བསྐྱོད་པས་བདེ་ཆེན་འབྱུང་བ་ལྟར། ལྕེ་ཟུར་བརྒྱད་པས་ནང་གི་ཕྱོགས་མཚམས་
བརྒྱད་དུ་བསྐྱོད་ནས་བཀྲོལ་བ་ནི། དྲིལ་བུ་གནས་བརྒྱད་དུ་བཀྲོལ་བའི་དོན་དུ་
མན་སྙེར་བཤད་ལ་ཀྲྀ་ཡ་ས་མུཙྪར། ལྟེ་བ་དེ་ནས་སྙིང་ག་མགྲིན། ཁ་དང་སྣ་ཡི་
བུ་ག་གཉིས། །རྣ་བ་དག་དང་མིག་དག་དང་། །དེ་བཞིན་སྤྱི་བོར་དྲིལ་བུ་བཀྲོལ།།
ཞེས་ཀྱང་བཤད་དོ། །དེར་རྡོར་དྲིལ་ ཐིག་ སྒྲོམས་ཀྱི་ཁོག་ནས་འདོན་ལུགས་
སོགས་རྒྱས་པར་བཤད་པ་ནི་སྤྲོ་ཞིང་ནུས་ན་དེར་བལྟའོ། །ཚངས་མགོ་དང་རྡོ་རྗེ་
-370-



རྟེན་གསུམ་བཞུགས་གནས་དང་བཅས་པའི་སྒྲུབ་ཚུལ་དཔལ་འབྱོར་རྒྱལ་མཚོ།
རྩེ་དགུ་པ་ནི། ཕྱོགས་གཉིས་ཀ་རིགས་ལྔ་ཡབ་ཡུམ་བཞིའི་བྷ་བ་བྷ་དྲ་དབུས་རྣམ་
སྣང་། ཕྱོགས་ཅིག་གི་རྭ་བརྒྱད་སེམས་དཔའ་བརྒྱད། ཕྱོགས་གཅིག་གི་རྭ་བརྒྱད་
སེམས་མ་བརྒྱད་དུ་འཆད་མོད་ཀྱི། པད་འདབ་བརྒྱད་ལ་དག་པ་མི་སྦྱོར་ན་མ་
གཏོགས་བཟློས་པར་འགྱུར་རོ། །རྭ་རྣམས་ཆུ་སྲིན་གྱི་ཁ་ནས་ཐོན་པ་ནི། སྙིང་
རྗེས་སེམས་ཅན་མི་གཏོང་བའོ།།
ཀྲྀ་ཡར་ཌཱ་མ་རུ་དང་རྩེ་གསུམ་དགྲ་སྟ་རལ་གྲི་སོགས་ཀྱི་ཚད་རྒྱས་
པར་བཤད་པའང་སྤྲོ་ན་དེར་བལྟ། ཕྱག་མཚན་གང་དང་གང་གི་མགོ་བོ་རྣམས་
འཛིན་མཁན་དེའི་མཐོ་རེ་དང་། ཡུ་བ་ཅན་གྱི་ཡུ་བ་རྣམས་ཕྲུ་གང་ལས་མི་ཐུང་བ་
ཡུ་བའི་མཐར་རྡོ་རྗེས་མཚན་པ། རལ་གྲི་སྲིད་དུ་སོར་དྲུག་ཅུ་པ་དང་ཞེང་དུ་སོར་
བཞི་པ་ཡུ་བའི་མཚན་ཉིད་རྒྱས་པ་སོགས་གསུངས་མོད་ཀྱི། ཕལ་ཆེར་བསྒྲུབ་པ་
སླ་ལ། ཁ་ཊཱིག་ནི་རྩེ་མོར་རྡོ་རྗེ་རྩེ་ལྔ་པ་རྫོགས་པ། དེའི་འོག་ཏུ་མི་མགོ་སྐམ་པོ་
སུམ་བརྩེགས་དང་དེའི་འོག་ཏུ་སྣ་ཚོགས་རྡོ་རྗེ་དང་། ཡུ་བའི་རྩེ་མོར་རྡོ་རྗེ་རྩེ་
གཅིག་པས་མཚན་པའི་ལུགས་ཅིག་དང་། ཡང་ན་རྩེ་མོར་སྣ་ཚོགས་རྡོ་རྗེ། དེ་
ནས་མི་མགོ་སྐམ་པོ་གཅིག དེ་ནས་རློན་པ་གཉིས། དེ་ནས་རྡོ་རྗེ་རྩེ་ལྔ་རྫོགས་པ་
ལ་བ་དན་གསུམ་པ་འཕྱར་བ། དེ་ནས་བུམ་པ་བཟང་པོ་ཤིང་ལོས་ཁ་བརྒྱན་པ་ཡུ་
བ་དང་བཅས་པའི་ལུགས་ཅིག་སྟེ་གཉིས་ཀའང་ཡུ་བའི་སྟོད་སྦོམ་ཞིང་། སྨད་ཕྲ་
བ་དྲི་ཆུང་དང་བཅས་པ་དགོས་པ་དེར་བཤད་ལ། གཞུང་གཞན་དུ་ལུགས་སྔ་མ་
བཞིན་ལས་མི་མགོ་སྐམ་རིད་རློན་པ་གསུམ་གྱི་འོག་ཏུ་སྣ་ཚོགས་རྡོ་རྗེ། དེ་ནས་
བུམ་པ་ཡུ་བ་དང་བཅས་པའང་བཤད་དོ། །བུམ་པ་ལ་ཞི་རྒྱས་ཀྱི་ནི་ལྟོ་བའི་
སྦོམས་སུ་སོར་བཅུ་དྲུག ཞབས་ནས་ཁའི་བར་གྱི་དཔངས་སོར་ཉི་ཤུ་ལས་མགྲིན་
-371-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
པ་སོར་དྲུག ཁའི་རྒྱ་སོར་བརྒྱད་ཀྱི་དབུས་སུ་སུམ་ཆ་བུག་པ། མཐར་མཆུ་སོར་
གཉིས་འཆང་བ་ཡིན་ལ། བསད་བསྐྲད་ལ་སྦོམ་སོར་བཅུ་གཉིས་དཔངས་སུ་ཉེར་
བཞི་ལས་མགྲིན་པ་སོར་བརྒྱད་པ་ཡོན་པོ། ཁ་ སོར་དྲུག མཆུ་སོར་བཞི།
དབང་དགུག་ལ་བཟོ་བོ་མཁས་པས་ཇི་ལྟར་བྱས་པ། རེངས་པ་ལ་རྒྱ་དཔང་
མཉམ་པ་བཅུ་དྲུག་པ། མགྲིན་པ་སོར་བཞི། ཁ་སོར་དྲུག མཆུ་སྦོམ་ཞིང་སོར་
གཉིས་པས་སྟེང་ཐམས་ཅད་ལ་རྩ་བ་མེད་པར་གསུངས་པས་ལྷུང་བཟེད་ཀྱི་
གཤམ་ལྟ་བུ། བོད་ལ་གྲགས་པའི་མཆུ་མེད་པ་ཡིན་མོད་ཀྱི། ཁ་ནས་ཆུ་སྦྱིན་པ་
མི་བདེ་བས་བྱས་པར་སྣང་བས་འགལ་བ་ཡང་མེད་དོ། ། །
བཞི་པ་ལ། བྲི་གཞི་ནི། གྲོ་གའམ། ཤིང་ཤུན་ནམ། ཤོག་བུ་དཀར་
པོའམ། ཚོས་མ་རང་རང་གི་མདངས་གསལ་བ། རྒྱུད་གོང་མ་འགའ་ཞིག་ལས།
སྐྲ་དང་མཆན་ཁུང་དུ་སྦ་བར་གསུངས་པས་སོར་བཅུ་གཉིས་པའམ་བཅུ་དྲུག་
པའང་གསུངས་མོད་ཀྱི། བརྒྱད་སྟོང་པའི་མཇུག་ཏུ་གླེགས་བམ་ཤིན་ཏུ་ཆེན་པོ་ལ་
ཡི་གེ་གསལ་བར་བྲི་བར་གསུངས་པ་སོགས་ཀྱང་ཡོད་པས་སྐབས་དང་བསྟུན་པ།
རྒྱ་དཔེ་ལ་བུག་པ་གཅིག་པ་དང་གཉིས་གསུངས་པའི་དང་པོ་ཆ་ལྔར་བྱས་པའི་ལྔ་
གསུམ་ལྔ་གཉིས་ཀྱི་མཚམས་སུ་དང་། གཉིས་པ་ལ་ཆ་གསུམ་དུ་བགོས་ནས་བུ་
ག་དོད་པའི་མཐའ་བསྐོར་གྲུ་བཞིའི་ཟླུམ་པོ་རྒྱ་ཧ་ཅང་ཆེ་ཆུང་མིན་པ་མཛེས་པའོ།།
བོད་ནའང་སྤྱན་བསྐོར་དུ་གྲགས་པའང་གསུང་རབ་ཆེན་པོ་ལ་རུང་ངོ༌། །ཡི་གེ་ནི།
རྒྱ་གར་ན་ཚངས་པའི་ཡི་གེ་ལ་སོགས་པ་ཡིག་རིགས་དྲུག་ཅུ་རྩ་བཞི་ཡོད་པ་
རྣམས་ལས། བོད་ཀྱི་མཁས་པ་ཐོན་མི་སམྦྷོ་ཊས་ཁ་ཆེའི་ཡི་གེ་དཔེར་བྱས་ནས།
བོད་ཀྱི་ཡི་གེ་མ་སུམ་ཅུ། བུ་དྲུག་དང་བཅས་པ་མཛད་པ་ལས་རིམ་གྱིས་བརྒྱུད་དེ་
-372-



རྟེན་གསུམ་བཞུགས་གནས་དང་བཅས་པའི་སྒྲུབ་ཚུལ་དཔལ་འབྱོར་རྒྱལ་མཚོ།
ཁྱུང་པོ་གཡུ་ཁྲི་དང་། སུམ་པ་གནོད་སྦྱིན་སོགས་ཀྱི་དར་ཞིང་རྒྱས་པར་མཛད་པ།
གཟབ་ཆེན་དང་གཟབ་ཆུང་། འབྲུ་ཆེན་དང་འབྲུ་ཆུང་། འབྲུ་ཆེན་ལ་ལི་ལུགས་
དང་ལྡན་ལུགས། བཤར་མ་དང་དཀྱུས་ཡིག་སོགས་པ་ཡོད་པའི་ནང་ནས་གསུང་
རབ་ཆེན་མོ་དག་ནི་གཟབ་ཆེན་དང་གཟབ་ཆུང་རྒྱ་གར་མཁས་པའི་གཞུང་འགྲེལ་
རྣམས་ནི་འབྲུ་ཆེན་སོགས་དང་བོད་ཀྱི་གཞུང་ལུགས་རྣམས་འབྲུ་ཆུང་སོགས་སུ་
བྲི་བར་བྱ་ལ། ཡི་གེའི་མཚན་ཉིད་ཕྱག་ཚད་བརྡ་དག་སོགས་ནི་སྤྲོ་བར་ནུས་མོད་
ཀྱི༑ ཧ་ཅང་མང་བར་འགྱུར་བས་མ་སྤྲོས་སོ། །སྣག་ཚ་ཡང་རབ་གསེར་དངུལ་ལ་
བཙོ་ཆེན་དང་བཙོ་ཆུང་སོགས་སྦྱངས་འདུལ་ལེགས་པར་སྦྱངས་ལ། ཐ་མའང་
སྣག་ཚ་དངོས་ཀྱང་རུང་སྟེ་མདངས་གསལ་བ་དང་མདངས་རན་པ་དང་། གཅིམ་
ཤ་ཆོད་པ་དང་། ལག་ཆ་སྨྱུ་གུ་དང་སྨྱུག་གྲི་བདར་ལ་སོགས་པ་ཐམས་ཅད་ཚད་
གཅིག་ལ་ཁེལ་བ་སླ་ཆོས་སུ་མ་སོང་བ་སྔོན་དུ་ལེགས་པར་སྦྱངས་ཤིང་བསླབས་
ཏེ་ བྲི་བར་ བྱ་བ་ ཡིན་ནོ། །དེ་བཞིན་དུ་ ཁང་བཟང་དང་རྟ་བབས་དང༌། ཁང་
བརྩེགས་དང་། དེ་དག་ཏུ་དགོས་པའི་ཤིང་གི་མཚན་ཉིད་དང་། རྡོའི་མཚན་ཉིད་
དང་༑ སོ་ཕག་གི་མཚན་ཉིད་དང༌། སྒོ་གཟུག་པ་དང་། ཀ་བ་གཟུག་པ་དང་རྒྱ་
ཕིབས་ཇི་ལྟར་བྱ་བའི་ཚུལ་ལ་སོགས་པ་ཡང་ཀྲྀ་ཡ་ས་མུཙྪར་རྒྱས་པར་གསུངས་
ཤིང་ཤེས་པར་བྱ་ལ། གཙུག་ལག་ཁང་ཆེ་ཆུང་གང་བྱེད་ཀྱང་ཕལ་ཆེར་གྱི་བརྒྱད་
ཆའམ་བཅུ་ཆ་སྒོའི་ཞེང་དང་། དེའི་ཉིས་འགྱུར་སྲིད་དང་སྒོའི་བཅུ་ཆ་རི་བཞི་བྱ་བ་
སོགས་ཀྱང་སྐབས་དང་སྦྱར་ལ། ཐོག་འབུབས་ཀྱི་ཤིང་བརྩེགས་ལ་སོགས་པའང་
དགོས་མོད་ཀྱི་རྒྱས་པར་བྱས་ན་ཡི་གེ་མང་ལ་རགས་རིམ་ནི་བཟོ་བོ་ཕལ་ཆེར་
གྱིས་ཤེས་ཤིང་གནས་མལ་གྱི་གཞི་ལ་སོགས་པ་ནས་བཤད་པའི་འབུབས་ཚུལ་
-373-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ནི་ད་ལྟ་སྒྲུབ་པ་ཡང་དཀའ་བས་འདིར་མ་སྤྲོས་སོ། །ལྔ་པ་ཇི་ལྟར་བཤད་པའི་ཆོ་
ག་ལ་སྦྱོར་དངོས་འཇུག་གསུམ་ལས། དང་པོ་ལ། ས་ཆོག སྟ་གོན་ནོ། །དང་
པོ་ལ་བརྟག་པ་དང་། སླང་བ་དང་སྦྱང་བ་དང་། བཟུང་བ་དང་
། དགེགས་བཟློག་
པ་རྣམས་ཕལ་ཆེར་དཀྱིལ་ཆོག་རྣམས་སུ་ཇི་ལྟར་བཤད་པ་བཞིན་བྱ། ཁྱད་པར་
ཁ་ ཅིག་ འདིར་ ཡང་ བརྗོད་ན། དགེ་ འདུན་ གྱི་ སྡེ་ དང་། རྟེན་ གསུམ་ སོགས་
བཞེངས་ པའི་ སའམ་ ཡོ་བྱད་ འཚོལ་ འདུ་ བྱས་ པའི་ ཚེ་ ཕྱིའི་བལྟས། ས་བོན་
འདེབས་དང་ལྗོན་ཤིང་འཛུགས། །རྟ་དང་ཕྱུགས་ལུག་དེད་པ་དང་། ཁུར་བཟང་
ཁྱེར་ ནས་ འོངས་ པ་ ཕྲད། །ཕྱོགས་ དེར་ ལོངས་ སྤྱོད་ འཕེལ་ བར་ འགྱུར། །ལྷ་
གསོལ་མཁར་རྩིག་བག་མ་ལེན། ཁྱེའུ་མང་པོ་རྩེ་བ་དང་། །བཀྲ་ཤིས་རབ་གནས་
བྱ་བ་དང་། །བཞད་གད་དང་ཕྲད་བདེ་སྐྱིད་འབྱུང་། །དཀོན་མཆོག་གསུམ་དང་
ཆོས་ སྒྲོགས་ དང༌། ཁ་ཏོན་བསམ་ གཏན་བསྒོམ་ པ་ དང་། །ངུར་སྨྲིག་གྱོན་པ་
སོགས་མཐོང་ན། །བསླབ་དང་འཆད་ཉན་འཕེལ་བར་འགྱུར། །རྣལ་འབྱོར་ལྡན་
པས་དེ་དུས་དང་། །དེ་ཡི་གླེང་མོ་བྱེད་དུས་ཀྱི། །རླུང་གི་བལྟས་ལ་ཁྱད་པར་
བརྟག ༑གཞན་ཡང་བྱ་དང་ཁྱི་སོགས་ཀྱིས། །སྐད་དང་ཁ་ཡི་ལྟ་ཕྱོགས་སོགས།།
དུས་ སྦྱོར་ཆེན་མོར་བཤད་ ལྟར་ བརྟག །བལྟས་ མཚན་བཟང་ན་ མྱུར་དུ་
བརྩམས༑ ༑ངུ་དང་སྣོད་སྟོང་ཁྱེར་བ་སོགས། །ངན་པ་བྱུང་ན་ཕྱིར་ལ་ནུར། །ཡང་
ཡང་ངན་ན་རིམ་གྲོ་དང་། །གཞན་དུ་སྤོ་བ་ལ་སོགས་བྱ། །གཟའ་སྐར་སྦྱོར་བྱེད་
སོགས་ཀྱང་རྩི། །བྱེད་པའམ་ས་རྡོ་བརྐོ་བའི་སར། །རྡོ་ལེགས་བྱང་ངམ་ཤར་རམ་
སྟེང་༑ ཁ་བལྟས་མཐོང་ན་དགེ་བར་བཤད། །རྡོ་ངན་ཕྱོགས་གཞན་བལྟས་ན་
ངན༑ ༑ས་བརྐོས་པ་ཡི་ཁ་དོག་སོགས། །ཟུག་རྔུ་རྣམས་ཀྱི་བརྟག་ཚུལ་དང༌།།
-374-



རྟེན་གསུམ་བཞུགས་གནས་དང་བཅས་པའི་སྒྲུབ་ཚུལ་དཔལ་འབྱོར་རྒྱལ་མཚོ།
གང་དུའང་དང་པོར་བརྐོ་བའི་ཚེ། །ལྟོ་འཕྱེ་བརྟག་ཚུལ་ལ་སོགས་པ། ཁོ་བོས་
དུས་འཁོར་འཇམ་རྡོར་སོགས། །དཀྱིལ་ཆོག་མང་པོར་བཤད་ལ་ལྟོས། །ལྷོ་འཕྱེ་
བརྟག་ཚུལ་མདོར་བསྡུ་ན། །སྟོན་ཟླ་གསུམ་ལ་མགོ་བོ་ཤར། །དེ་བཞིན་གཡས་
བསྐོར་བྱེད་པས་ན། །ཇི་ཙམ་འོས་པའི་ཟླུམ་ཐིག་ལ། །ཕྱོགས་རེར་གསུམ་གསུམ་
ཚང་བ་ཡི། །དུམ་བུ་བཅུ་གཉིས་སྙོམས་པར་བྱ། །རེ་རེའང་གསུམ་གསུམ་བགོས་
པ་རྣམས། །ཞག་བཅུའི་གནས་ཡིན་ རགས་རྩིས་སོ། །དེ་ཙམ་གྱིས་རྟོགས་རྒྱས་
པར་ནི། །དེའང་བཅུ་བཅུར་མཚན་མ་རྣམས། །ཟླུམ་ཐིག་གཉིས་ལ་བགོས་བྱས་
ལ༑ ༑སྲིད་ཚད་མཐའ་ནས་མཐར་སླེབ་ཅིང་། །ཞེང་ཚད་བཅུ་ཆའི་ཚད་ལྡན་གྱི།།
ཤིང་ངམ་ཤོག་གུ་ལ་སོགས་པ། །ལྟེ་བ་དྲང་པོར་གཟེར་ནས་ནི། །སྟོན་ཟླ་ར་བའི་
ཚེས་གཅིག་ལ། །སྟོད་མདུན་བྱང་ཤར་རི་མོ་དང་། །སྨད་རྒྱབ་ལྷོ་ནུབ་རི་མོ་ལ།།
རེག་པར་བྱས་ལ་ཞག་རེ་བཞིན། །སྟོད་ཀྱི་མདུན་ལ་གཡས་སུ་སྐོར། །དུས་ཚེས་
གང་ཡིན་དེ་ཉིད་དུ། །གནས་པའི་མདུན་ནས་རི་མོ་ལྔ། །ཕྱེད་བཅད་ནང་ནས་རྐོ་
ས་ དེར། །སྲིད་ ལ་ བཅུ་ ཆ་ བྱས་ པ་ ཡིས། །སྟོད་དུ་ གསུམ་ དང༌ སྨད་ དུ་ དྲུག།
བོར་བའི་བཅུ་ཆ་དེ་ཉིད་ཡིན། །རེ་མིག་མང་པོ་དགོས་པ་ཆུང་། །བཀོད་པའི་
དམིགས་ནས་བརྐོས་ན་ནི། །ཆོས་དོན་འདོད་པ་དངོས་གྲུབ་འབྱུང་། །ཡོན་ཏན་
ཐམས་ཅད་འཕེལ་བར་གསུངས། །མགོ་བོར་རྐོས་ན་ཉེ་དུས་འཆི། །རྒྱབ་དུ་རང་
ཉམས་གནས་ནོར་བསྐྱོད། །མཇུག་མར་རྟ་གླང་ཕྱུགས་རྣམས་དང་། འབངས་དང་
སྟོབས་ནི་ཉམས་པར་འགྱུར། ཁམས་ལྔ་བརྐོས་སར་ཤིང་བྲོག་སྦུར། །སྐྲ་སེན་
ཐལ་བས་འཚེ་བ་འབྱུང་། རྡོ་ལས་རླུང་གི་འཇིག་པ་དང་། །རུས་པས་ནད་འབྱུང་
མགལ་ དུམ་ གྱིས། །སྣ་ ཚོགས་ རིམས་ ནད་ འབྱུང་ བར་ བཤད། །དེ་བཞིན་དུ་
-375-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
དཀྱིལ་ཆོག་རྣམས་ནས་བཤད་པའི་ཁ་དོག་དྲི་རོ་བརྟག་པ་སོགས་ཀྱི་སས་བརྟག་
པ་དང་། ཆུས་བརྟག་པར་ཡང་བྱ་ལ། ས་གཞི་འདོམ་གྲུ་བཞི་བ་བྱུང་དང་བདུད་རྩི་
ལ་སོགས་པ་བྱུགས་པས། སློབ་དཔོན་རང་ཉིད་ཁྲུས་བྱས་ཆས་གོས་གཙུག་ཏོར་
སོགས་དང་ལྡན་པས། ཡི་དམ་གང་ཡང་རུང་བའི་བདག་བསྐྱེད་བཟླས་པ་མཆོད་
གཏོར་དང་བཅས་པ་བྱ་ཞིང་། ཕྱོགས་སྐྱོང་དང་ཞིང་སྐྱོང་ལའང་གཏོར་མ་བྱིན་
ནས༑ གསང་འདུས་འཇམ་རྡོར་དུ་བཤད་པའི། ཁམས་གསུམ་གནས་པའི་ལྷ་
དང་ཀླུ། །ཞེས་སོགས་ནས། དེ་ལྟར་བདག་གིས་ཁྱོད་ལ་ནི། །མཆོད་ཅིང་གསོལ་
གྱིས་ མ་བསླུ་བར། །རྨི་ལམ་ལ་ སོགས་ མཚན་མ་དང་། །ལེགས་ཉེས་བལྟས་
རྣམས་བསྟན་དུ་གསོལ། །ཞེས་ལན་གསུམ་དང་། ཨོ་མུ་ཙི་ལི་སྭཱ་ཧཱ། ཨོཾ་མོ་ཧ་ནི་
སྭཱ་ཧཱ། ཨོཾ་མུ་ཁ་ལི་སྭཱ་ཧཱ། ཨོཾ་དནྟི་ལི་སྭཱ་ཧཱ། ཞེས་པ་རྨི་ལམ་བརྟག་པའི་སྔགས་
འདི་ལན་ཉི་ཤུ་རྩ་གཅིག་བཟླས་ཏེ་ཁ་ལ་སྔགས་ནས། འཕགས་པ་འཇིག་རྟེན་
དབང་ཕྱུག་ལ་འདུན་པས་མཆོད་པ་སྔོན་དུ་འགྲོ་བས་མགོ་ལྷོ་ཕྱོགས་དང་ཁ་ཤར་
དུ་ ཕྱོགས་པ་གོས་གཙང་མ་བགོས་སྟེ་ཉལ་ནས་རྨི་ལམ་བརྟག་ཅིང་། ངན་ན་
བཟློག་པ་བྱ་སྟེ་བསྐྱར་ཞིང་། བཟང་ན་མངོན་པ་དང་མི་མངོན་པ་ལ་སླང་བ་དང་།
གནང་བ་གསོལ་བ་དང༌། སྦྱིན་བསྲེག་ཞི་དྲག་དང་རྫས་སྔགས་ལྟ་བ་སྟོང་པས་
སྦྱང་བ་དང་། ས་བཟུང་བ་ལ་སོགས་པ་དཀྱིལ་ཆོག་ཇི་བཞིན་བྱ་ལ། དཀྱིལ་ཆོག་
བྲི་བར་འཚལ། ཞེས་པའི་གནས་སུ། ལྷ་ཁང་ངམ། མཆོད་རྟེན་ནམ། རྟེན་གསུམ་
བཞེང་པར་འཚལ། ཞེས་སོགས་སྐབས་དང་སྦྱར་བའི་འདོན་པ་སྤོ་བར་བྱའོ། །ས་
སྟ་གོན་ལ་ཡང་། ས་དང་། ལྷ་དང་། བུམ་པ་སྟ་གོན་གྱི་དཀྱིལ་ཆོག་བཞིན་དུ་བྱ་
སྟེ༑ ལྷ་ལ་འདོན་པ་སྤོ་བའི་གསོལ་བ་བཏབ་ནས་རྣམ་པར་བཞུགས་སུ་གསོལ་
-376-



རྟེན་གསུམ་བཞུགས་གནས་དང་བཅས་པའི་སྒྲུབ་ཚུལ་དཔལ་འབྱོར་རྒྱལ་མཚོ།
བར་བྱའོ། ཁྱད་པར་དུ་བཟོ་བོ་དང་རྒྱུ་ཆ་སྟ་གོན་ནི། རང་གཙོ་བོའི་ང་རྒྱལ་དང་
ལྡན་པས་བཟོ་བོ་དང་རྒྱུ་ཆ་རགས་རིམ་སོགས་དང་། ལག་ཆ་རྣམས་བསགས་
པའི་མདུན་དུ་མཆོད་གཏོར་བཤམ། བསངས་སྦྱངས་བྱིན་གྱིས་བརླབ། བཟོ་བོ་
སོགས་ཀྱང་ལས་སྔགས་དང་བགེགས་མཐར་བྱེད་ཀྱི་ཕྲེང་སྔགས་དང་བདུད་
བསྲེག་པའི་སྔགས་ལ་སོགས་པ་དང་། ལས་བུམ་གྱི་ཆུས་བགེགས་བསངས། སྭ་
བྷ་ཝས་སྟོང་པར་སྦྱངས། སྟོང་པའི་ངང་ལས་བཞེངས་པར་བྱེད་པའི་ལྷ་དེའམ།
རྣམ་སྣང་ངམ། བགེགས་མཐར་བྱེད་དུ་ཆོ་ག་གསུམ་གྱིས་བསྐྱེད། དབང་ཐོབ་པ་
ཡིན་ན་དེ་རང་ཡང་བསྒོམ་དུ་གཞུག་ཅིང་། གྲུབ་ན་དབང་ཡང་བསྐུར། རྒྱུ་དང་
ལག་ཆ་རྣམས་ཀྱང་བསང་སྦྱངས་བྱས་ནས་སྟོང་པའི་ངང་ལས་རྣམ་སྣང་དུ་བསྐྱེད།
རས་ བྲིས་ ཀྱི་ཐིག་ཚོན་ནི། དཀྱིལ་ཆོག་བཞིན་དུ་བསྐྱེད་པ་རྣམས་ལ་རིགས་
གསུམ་མམ་ལྔའམ་དྲུག་གི་ས་བོན་ལ་སོགས་པ་རྣམས་སྤྱི་བོ་ལ་སོགས་པར་
བཀོད༑ ཡེ་ཤེས་པ་ཡང་ཡང་དུ་བཅུག དབང་ལྷ་སྤྱན་དྲངས་ཏེ་དབང་བསྐུར།
མཆོད་ཅིང་བསྟོད། ན་མོ་བྷ་ག་ཝ་ཏེ་ཤཱཀྱ་མུ་ན་ཡེ། ཏ་ཐཱ་ག་ཏཱ་ཡ་ཨརྡ་ཏེ་སཾ་མྱཀ་
སཾ་བུདྡྷ་ཡ། ཏདྱ་ཐཱ། ཨོཾ་མུ་ནི་མུ་ནི་མ་ཧཱ་མུ་ན་ཡེ་སྭཱ་ཧཱ། ཞེས་དང་། ན་མོ་བྷ་ག་ཝ་
ཏེ་བེ་རོ་ཙ་ན་ཡ་པྲ་བྷ་རཱ་ཛཱ་ཡ། ཏ་ཐཱ་ག་ཏཱ་ཡ། ཨརྡ་ཏེ་སཾ་མྱཀ་སཾ་བུདྡྷ་ཡ། ཏདྱ་ཐཱ།
ཨོ་སུཀྵེ་སུམྦྷེ། ས་མེ་ས་མ་ཡེ། ཤཱནྟེ། དནྟེ། ས་མ་ཡེ་ཨ་ས་མ་བྷེ་ད་ར་བེ་ན། ཀུ་
ལེ་ན་ར་ཝ་ཧེ། ཡ་ཤེ་ཝ་ཏ། མ་ཧཱ་ཏེ་ཛཱ། སརྦ་བུདྡྷ་དྷཊྛཱ་ན། ཏིཥྛ་ཏེ་སྭཱ་ཧཱ། ཞེས་
དང་༑ རྟེན་འབྲེལ་སྙིང་པོ་བདུན་ལ་སོགས་པ་བཟླས་ཏེ་བྱིན་གྱིས་བརླབས་ལ།
ལྷ་རྣམས་ཞུ་བ་ལས་བྱུང་བའི་རྒྱུ་ཆ་རིན་པོ་ཆེའི་ཕུང་པོ་དང་། ལག་ཆ་རང་རང་གི་
གཟུགས་ སུ་ བསྒྱུར། མེ་ཏོག་གཏོར་ཞིང་ཤིས་བརྗོད་རྒྱས་ པར་ བྱའོ། ཕྲེང་བ་
-377-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
སོགས་སུ་ཡིག་མཁན་འོད་དཔག་མེད་དུ་བསྐྱེད་པ་དང་། སྨྱུ་གུ་དང་སྣག་ཚ་བྱིན་
བརླབས་བཤད་པ་ནི་དངོས་གཞི་ཡིག་མགོ་འཛུགས་པའི་དུས་སུ་བྱེད་པ་ཡིན་ནོ།།
རྙིང་པ་གསོ་བའི་ཆོ་ག་ལ་ཨརྒའི་ཆོ་གར་གྲགས་པ་ནི། ཆེན་པོ་ཆུང་དུ་གཏོང་བ་
སོགས་ནི་གཏན་མི་རུང་ལ། རྒྱུ་དང་ཚད་བཟང་དུ་གཏོང་བའམ། གནས་འོ་རྒྱལ་
བ་ནས་མི་རྒྱལ་བར་སྤོ་བ་སོགས་བྱེད་པ་ནི། རྒྱུད་དང་མཁས་པའི་གཞུང་ལས་
གནང་ཞིང་རིགས་པས་ཀྱང་ཐོབ་པས། འཆོས་རྒྱུའི་རྟེན་གྱི་དྲུང་དུ་མཆོད་གཏོར་
གང་འབྱོར་བཤམས། བདག་བསྐྱེད་གང་འགྲུབ་བཟླས་པ་དང་བཅས་པའང་བྱ་
སྟེ༑ ལྷ་ལ་མཆོད་བསྟོད་རྒྱས་པར་བྱས་ནས་ལྷ་སྟ་གོན་ནམ། རབ་གནས་ཀྱི་སྙན་
གསན་གྱི་ཚིགས་བཅད་ལ་ཁྱོད་ཀྱི་དཀྱིལ་འཁོར་བྲི་བའམ་རབ་གནས་བགྱིད་
པར་འཚལ་གྱི་ནས་ཁྱེད་ཀྱི་རྟེན་ནི་འཆོས་པར་འཚལ་ཞེས་པས་འདོན་པ་སྤོས་
པའི་ གསོལ་ བ་ ལན་ གསུམ་ གདབ། ཕྱོགས་ སྐྱོང་ ལའང་ གཏོར་མ་བྱིན་ནས།
ལེགས་ཉེས་བལྟས་རྣམས་བསྟན་དུ་གསོལ་གྱི་བར་ལན་གསུམ་དང་རྨི་ལམ་
བརྟག་པ་སོགས་སྔར་བཞིན་བྱས་ལ། རུང་བར་ཤེས་ན། སྐབས་སུ་བབ་པའི་ཚེ།
ཆོ་ག་སྔ་མ་ལ་སང་བགྱིད་པར་འཚལ་གྱི་གནས་སུ་ད་ལྟར་བགྱིད་པར་འཚལ་
བཅུག་པའི་གསོལ་གདབ་ལན་གསུམ་གྱི་བར་དུ་བྱས་ནས། རྒྱུད་སྡེ་འོག་མ་ནས་
མེ་ལོང་ལ་གཟུགས་བརྙན་འཆར་དུ་བཅུག་སྟེ། ཡེ་ཤེས་པ་དང་དམ་ཚིག་པ་
མཐའ་དག་མེ་ལོང་གི་ནང་དུ་བཞུགས་པར་མོས་པ་བརྟན་པོ་བྱས་དར་དམར་
པོས་ཞལ་བཀབ་རྒྱབ་ཏུ་རྒྱུ་བྱས། མགོ་མཇུག་མི་ལོག་པའི་མཚན་མ་བྱས་ནས་
མཆོད་གྲལ་དུ་བཞུགས་པ་ལ་མཆོད་པ་རྟག་ཏུ་འབུལ་བར་བཤད་ཅིང་། ཀྲྀ་ཡ་ས་
མུཙྪར། རྡོ་རྗེའི་ཕྲེང་བའམ་སྲད་བུ་ཁ་དོག་ལྔ་པས་བཅིངས་པ་ལ་བཞུགས་པའམ།
-378-



རྟེན་གསུམ་བཞུགས་གནས་དང་བཅས་པའི་སྒྲུབ་ཚུལ་དཔལ་འབྱོར་རྒྱལ་མཚོ།
ཡང་ན་བུམ་པ་རྒྱན་དང་མཚན་མས་བརྒྱན་པའི་ནང་དུ་བཞུགས་པ་ལ་མཆོད་པ་
འབུལ་བར་བཤད། དུས་འཁོར་རྩ་རྒྱུད་དུ་རང་གི་ལག་པའི་རྡོ་རྗེ་ལ་བཞུགས་
པར་ཡང་གསུངས་མོད་ཀྱི། སློབ་དཔོན་རང་ཉིད་ཀྱི་སྙིང་གའི་ས་བོན་ལ་བཞུགས་
པ་ནི། བླ་མེད་ཀྱི་ཐུན་མོང་མིན་པའི་ཆོ་ག་ཡིན་པས་དེ་རྣམས་གང་ཡང་རུང་བར་
ཇི་ལྟར་མོས་པ་བྱས་ལ། གཙུག་ལག་ཁང་དང་མཆོད་རྟེན་ནི། རྣམ་སྣང་དུ་བསྐྱེད་
པ་སྔར་བཞིན་བྱའོ། །དེ་ནས་རྒྱུ་ཆ་རྙིང་པ་རྣམས་བཤིག་སྟེ། གསར་པ་ལ་གང་
འདྲེ་བསྲེ་བ་དང་། མི་འདྲེ་བའམ། བསྐྱེད་མི་ཐུབ་པ་སོགས་ཡིན་ན། རིའི་བུག་
གམ་ཆུ་ཆེན་པོ་ལ་སོགས་ལ་དོར་སྟེ། རྙིང་པའི་རྗེས་མི་མངོན་པར་བྱས་ལ།
གསར་པ་བསྒྲུབ་ཚུལ་བཤད་ཟིན་དང་འཆད་འགྱུར་ལྟར་བྱའོ། །
དངོས་གཞི་ལ་སྔར་མེད་གསར་དུ་བསྒྲུབ་པ་དང་། གྲུབ་ཟིན་གྱི་སྐྱོན་
བསལ་བའོ། །དང་པོ་ནི། གཙུག་ལག་ ཁང་ངམ་མཆོད་རྟེན་དང་ ཁང་བཟང་
སོགས་ལ། འོག་གཞིར་བུམ་གཏེར་གཞུག་པར་གསུངས་པས་འབྱོར་ན་རིན་པོ་
ཆེའམ། མ་འབྱོར་ན་རྫ་བུམ་གསར་པ་མཆུ་ལུང་མེད་པ་བྲེ་གང་ཡན་ཆད་ཤོང་བ་
ལྔ་བྱི་དོར་བྱས་པའི་ནང་དུ་འབྲུ། སྨན། དྲི། རིན་པོ་ཆེ། སྙིང་པོ་རྣམ་ལྔ་དང་།
ཟས་སྣ། དར་ཟབ་ལ་སོགས་པ་དང་། རིགས་བརྒྱུད་མ་ཆད་པའི་བཙན་པོའི་ཕོ་
བྲང་༑ ཕན་ཕྱུག་གི་ཁང་པ་དང་། བང་མཛོད། གནས་གཞིའི་སྒོ་ཁང་། གྲོང་ཁྱེར་
གྱི་དབུས། བོད་ཀྱི་ཞིང་། འབྲོག་གི་ལྷས་བཟང་པོའི་ས་སྣ་རྡོ་སྣ། རྡོའི་སྒྲོམ་བུ་བྱ་
བའི་ཕྱིར་དུ་གཡམ་ལེབ་བཟང་པོ་ལ་འོག་ཏུ་གདིང་རྒྱུའི་པདྨ་དང་སྟེང་དུ་འགེབས་
རྒྱུའི་འཁོར་ལོ་དང་། ལོགས་སུ་སྐྱོད་རྒྱུའི་བཀྲ་ཤིས་རྟགས་བརྒྱད་ལེགས་པར་
བྲིས་པ་རྣམས་བཤམ། དགེ་འདུན་གྱི་བསྙེན་བཀུར་དང་། བཟོ་བོ་དང་ལྟད་མོ་བ་
-379-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ལ་སྟོན་མོ་ལ་སོགས་པ་ཡང་ཚུགས་སུ་ཕྱུག་པར་བྱས། རིགས་དང་གཟུགས་དང་
ལང་ཚོ་དང་། དཔལ་འབྱོར་དང་ལྡན་པའི་ཁྱེའུ། བུ་མོ་གཞོན་ནུ་བཞི་དང་། དེ་
དག་གི་ལག་ཏུ་བཟུང་བར་བྱ་བའི་སྣོད་བཟང་པོ་བཅུད་ཉེར་ལྔ་དཔལ་བཤོས་ལ་
སོགས་པ་ཡང་ཐོག་པར་བྱ་སྟེ། གཟའ་སྐར་དང་། སྦྱོར་བྱེད་བཟང་པོའི་སྔ་དྲོའི་ཆ་
དུས་སྦྱོར་བཟང་བ་ལ༑ སློབ་དཔོན་རང་ཉིད་སྔགས་དང་བསྟུན་ན། རྡོ་རྗེ་སློབ་
དཔོན་གྱི་ཆས་གོས་བཟང་པོ་རྡོར་དྲིལ་དང་ལྡན་པའི་འདུལ་བ་ལྟར་ན། ཆོས་གོས་
རྣམ་གསུམ་ལེགས་པར་བགོས། དབུ་ རེག་ཞབས་ རྗེན། དགེ་འདུན་གང་ཡོད་
ཀྱང་དེ་བཞིན་དུ་བྱས། བཟོ་བོ་དང་ལས་བྱེད་པ་དང་ཁྱེའུ་སོགས་ཀྱང་རྒྱན་ཐམས་
ཅད་ཀྱིས་བརྒྱན། བཟའ་བཏུང་བཟང་པོ་ཟོས་ཟིན་པའི་མཇུག་ཏུ། གང་དུ་བྱེད་
པའི་གནས་དེར་ཕྱིན་ཏེ། མེ་ཏོག་ཐོགས་ཏེ། ཡེ་དྷརྨཱ་དང་བཀྲ་ཤིས་བརྗོད་བཞིན་
ཕྱོགས་དེར་ཇི་ཙམ་འཚམ་པར་གཡས་སྐོར་དུ་བཅགས། ཤེས་ན་ནག་རྩིས་ཀྱི་
ཕྱོགས་བརྟག་པ་དང༌། སྐར་རྩིས་ཀྱི་སྒྲ་གཅན་གདོང་མཇུག་སོགས་ལ་འགྲམ་
འཆོལ་བ་པོའི་གདོང་མ་ཐུག་པར་བྱ་ཞིང་། མི་ཤེས་ན། ཕྱོགས་ཐམས་ཅད་རང་
བཞིན་མེད་པར་མོས་ཤིང་། བྱང་དང་ཤར་གང་རུང་དུ་ཁ་བལྟ་བར་བཤད་པ་
བཞིན་བྱས། འདིར་ཡང་ལྟོ་འཕྱེ་བརྟག་པ་ནས་དབང་ལྡན་གྱི་ཟུར་ནས་གཡས་
བསྐོར་དུ་འགྲམ་འདུ་ཞིང་ལས་མི་ཡང་ལས་ཐམས་ཅད་པར་བསྐྱེད་པར་སོགས་
བྱས་ནས་བྱའོ། །འགྲམ་ལེགས་པར་རྙེད་པ་ན། ཁྱེའུ་འམ་བུ་མོ་བཞི་སོགས་ལག་
པ་གཡོན་དུ་སྣོད་བཟང་པོ་བཅུད་གྱིས་བཀང་བ་དང་དཔལ་བཤོས་ལ་སོགས་པ་
བཟུང་ཞིང་གཡས་པས་སྲད་བུ་བཟུང་སྟེ། ཟུར་བཞི་མཐེན་དུ་བཅུག་ནས་ཕྱོགས་
ཅུང་ཟད་ཀྱང་མ་འཆུགས་པར་བྱ་སྟེ། ཟུར་བཞི་སོ་སོར་ཕུར་བུ་གདབ་ལ་སྲད་བུ་
-380-



རྟེན་གསུམ་བཞུགས་གནས་དང་བཅས་པའི་སྒྲུབ་ཚུལ་དཔལ་འབྱོར་རྒྱལ་མཚོ།
ལ་བརྒྱངས་ཏེ་ཐིག་སྐུད་ལས་མ་འཆུགས་པར་འགྲམ་གཞུག་གོ །ཕྱོགས་འཚོལ་
བ་ན་ཕལ་ཆེར་སྨིན་དྲུག་འཆར་བ་ལ་ཤར་དུ་བྱེད་ནའང༌། སྨིན་དྲུག་ནི་བྱང་ཤར་
ནས་ཤར་ནས་ནུབ་བྱང་དུ་ནུབ་པར་མངོན་སུམ་གྱིས་གྲུབ་པས་ཁང་པ་ཕལ་ཆེར་
བྱང་ཤར་དུ་འཆུགས་པར་མང་བར་སྣང་བ་ནི་དེའི་སྐྱོན་ཡིན་པས་སྨིན་དྲུག་ནམ་
མཁའི་དབུས་སུ་སླེབ་དུས་ཀྱི་ནར་སྟབས་མ་འཆུགས་པའམ། ཡང་ན་སྟོན་དཔྱིད་
ཉིན་མཚན་མཉམ་པའི་ཉི་མ་འཆར་པ་དང་ནུབ་པ་ལ་ཤར་ནུབ་དྲང་ཐད་དུ་བྱ་
ཞིང་༑ ས་ཆ་དང་ལུང་པའི་སྟབས་ཀྱི་བྱར་མེད་ན་གཙུག་ལག་ཁང་ལྟ་བུའི་ནར་
སྟབས་དགོས་པ་དགོས་ཀྱིས་ལུང་པའི་འཕྲེད་གཅོད་དུ་སོང་ཞིང་། ས་ཕྱོགས་དེ་
ཉིད་ཀྱི་མདུན་ལ་མདུན་ཡོང་བར་བྱའོ། །དེའི་ཚེ་ཕྱོགས་བཞིའི་རི་བཟང་དཔྱད་
དང་ལྡན་པ་བཞི་ནས་རྡོ་ལེགས་ཚད་དང་ལྡན་པ་རེ། སྐྱེས་བུ་བཟང་ལྟས་ཚང་བ་
རེ་ལེན་དུ་བཏང་ལ་ཟུར་བཞིར་གཞུག་པར་བྱ་ཞིང་། གསེར་དངུལ་ལ་སོགས་
པའི་རིན་པོ་ཆེ་གང་འབྱོར་ཡང་དེར་གཞུག་པར་བཤད་དོ། །བུམ་གཏེར་ཡང་
འགྲམ་གྱི་ཕྱོགས་བཞི་དང་དབུས་སུ་ཡང་ས་དྲུག་པར་རྡོའི་སྒྲོམ་བུ་ལེགས་པར་
བྱས་ཏེ་བཞག ཕྱོགས་སྐྱོང་གཞི་བདག་ལ་གཏོར་མ་བྱིན། གཏེར་ཆེན་པོའི་བུམ་
པར་བསྒོམས་ནས། ཁྱེད་དཀར་ཕྱོགས་ལ་མངོན་པར་དགའ་བ་དང་ཁྱད་པར་
གནས་གཞིའམ་གཙུག་ལག་ཁང་ངམ། མཆོད་རྟེན་འདི་སྲུང་བའི་བསྲུང་མ་ཐམས་
ཅད་ ལོངས་ སྤྱོད་ ཟད་ མི་ ཤེས་ པའི་ གཏེར་ ལ་ ལོངས་ སྤྱོད་ པར་ གྱུར་ ཅིག་
ཕྱོགས་འདིར་གནས་པའི་སྐྱེ་བོ་ཐམས་ཅད་ལ་ཡང་དགོས་དོན་ཟད་མེད་དུ་འབྱུང་
བའི་གྲོགས་མཛོད་ཅིག ཅེས་སོགས་ཀྱིས་ཕྲིན་ལས་གཞོལ་ཞིང་བཀྲ་ཤིས་བརྗོད་
པར་བྱ། ཡིད་ཀྱིས་གཞི་དེར་གང་འདོད་པའི་གཙུག་ལག་ཁང་ལ་སོགས་པ་དེ་
-381-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ཉིད་སངས་རྒྱས་ཐསམ་ཅད་ཀྱི་ཡེ་ཤེས་ལ་གྲུབ་པ་བཟང་ཞིང་གྱ་ནོམ་ལེགས་པར་
གྲུབ་ཟིན་པ་ལ་སངས་རྒྱས་ཀྱི་བྱིན་གྱིས་བརླབ་ཅིང་རྒྱུན་དུ་ཤིས་བརྗོད་མཛད་པ་
དང་༑ ལྷ་ དང་ ཆོས་ སྐྱོང་ ཐམས་ཅད་ ཀྱིས་བསྒྲུབ་གྲོགས་དང་བསྲུང་སྐྱོབ་ལ་
གཡེལ་བ་མེད་པ་དང་། ལྷ་མི་ཐམས་ཅད་ཀྱིས་ཉིན་མཚན་ཀུན་ཏུ་མཆོད་པ་
འབུལ་བ་དང་། དེ་ཐམས་ཅད་བསྲུང་འཁོར་ཐུན་མོང་དང་ཐུན་མོང་མ་ཡིན་པའི་
ནང་དུ་ཚུད་པས་བདུད་བགེགས་ནག་པོ་ལ་དགའ་བ་གང་གིས་ཀྱང་མི་མཐོང་
བར་མོས་ཤིང་། ས་ཆོག་གི་སྐབས་སུ་ཕུར་གདབ་བྱས་པའི་ཕུར་བུ་བསྲུང་བའི་ཁྲོ་
བོ་དང་ཆོས་སྐྱོང་ཕྱོགས་སྐྱོང་ལ་གཏོར་མ་སྦྱིན་པ་སོགས་བྱས་པས་བགེགས་མེད་
ཅིང་གྲུབ་ཆེ་བར་འགྱུར་རོ། །ལྷ་ཁང་ལ་སོགས་པ་ཤིན་ཏུ་རྒྱ་ཆེན་པོ་རྒྱ་ཁྱོན་དང་
ལྡན་པ་བྱེད་ན། གླིང་བཞི་གླིང་ཕྲན་གསེར་གྱི་རི་བདུན་རི་རབ་དང་བཅས་པའི་
བཀོད་པའམ་རྣམ་པར་རྒྱལ་བའི་ཁང་བཟང་ལ་གྲོང་ཁྱེར་ལྟ་ན་སྡུག་ཚལ་གྱིས་
བསྐོར་བའམ། དཀྱིལ་འཁོར་ཆེན་པོའི་བཀོད་པའམ། གནས་མལ་གྱི་གཞི་ནས་
འབྱུང་བ་ལྟར་དྲི་གཙང་ཁང་དང་འཁྱམས་དང་། སྒོ་ཁང་དང་། གློ་བུར་ལ་སོགས་
པའི་བཀོད་པའམ། ཆུང་ངུ་ལ་ཇི་ལྟར་འཚམ་པའི་དཔྱད་དང་བཀོད་པས་མཛེས་
ལ་ཕྱི་ནང་གི་ས་དགྲ་མེད་ལ་མཁས་པ་ཡིད་འཕྲོག་ཅིང་མཐོང་བ་དག་དང་བ་
འདྲེན་པ། སྣོད་མ་འཇིག་གི་བར་དུ་འཇིག་མི་སྲིད་པ་ཙམ་གྱིས་བརྟན་ཅིང་བས་
བ་ཐོག་གི་ཤིང་ལ་སོགས་པ་ཡང་འབྱོར་པ་དང་བསྟུན་པའི་གང་ཤོམས་དང་།།
གང་མཛེས་མཐོང་གསལ་ཞིང་ས་རྡུལ་ཆུང་བ་ལ་སོགས་པ་སྒོ་དུ་མ་ནས་ལེགས་
པར་འབད་དེ་རང་བཞིན་གྱི་ལུས་དང་ལོངས་སྤྱོད་དོན་ཡོད་པར་བྱའོ། །མཆོད་
རྟེན་དང་ལྷ་སྐུ་གླེགས་བམ་ལ་སོགས་པ་ཡང་སྒྲུབ་ཚུལ་ཕྱག་ཚད་དང་སྦྱར་ཏེ་གོང་
-382-



རྟེན་གསུམ་བཞུགས་གནས་དང་བཅས་པའི་སྒྲུབ་ཚུལ་དཔལ་འབྱོར་རྒྱལ་མཚོ།
དུ་བརྗོད་པ་བཞིན་ཏེ། བཟོ་བོ་རྣམས་རྒྱན་གོས་བཟང་པོ་སོགས། གསོ་སྦྱོང་ལ་
གནས་པའི་ལག་ཏུ་བྱིན་གྱིས་བརླབས་པའི་ལག་ཆ་རྣམས་གཏད། ཁྱད་པར་ཡིག་
མཁན་སྐད་ཅིག་གིས་འོད་དཔག་མེད་དུ་སྐྱེད། ཨོཾ་བཛྲ་ས་ཏྭ་ཧཱུཾ་གིས་སྨྱུ་གུ་དང་།
ཨོཾ་ཨ་བིགྷཱནྟ་ཀྲྀཏ་ཧཱུྃ་གིས་སྣག་ཚའི་སྣོད་ལ་ལན་ཉེར་གཅིག་རེ་སྔགས་ཏེ་རྡོ་རྗེ་
དང་ཆོས་འབྱུང་དུ་མོས་པས་ལག་པ་གཡོན་དུ་གཏད་ལ། ༀ་དྷིཤུ་ཏི་སྨྲ་ཏི་བི་ཛ་
ཡ་སརྦ་ཨཱ་ཛྙཱ་ན་པ་ཊ་ལ་ཨ་པ་ཧ་རི་ཎི་ཧྲིསྭཱ་ཧཱ། ཞེས་བཟླས་ཤིང་ཤེས་རབ་དང་
ཡེ་ཤེས་སྦྱར་ཏེ་འོད་ཟེར་རྣམ་པར་འཕྲོས་ནས་གང་བྲིས་པ་དེ་རྣམས་ཡོངས་སུ་
རྫོགས་པར་འགྱུར་རོ་ཞེས་མོས་པར་བྱའོ། ། །
གཉིས་པ་ནི། དགོན་གནས་གྲོང་ཁྱེར་ལ་སོགས་ལ། །ས་དགྲས་སྐྱོན་
བསྐྱེད་བཅོས་པར་བྱ། །གཤིན་རྗེའི་ཁ་དང་སྲིན་མོའི་གདོང་། །བྲག་དམར་སྤྲེའུ་
ཁྲོས་འདྲ་དང་། །མཚོན་ཆའི་ཟུར་གཏད་ལོགས་ཟུར་ནོར། །བྲག་རི་མི་གཉིས་
བཤིབས་འདྲ་དང་། སྔོན་པོ་སེར་ཁྲབ་གྱོན་འདྲ་རྣམས། །རྨེ་དང་གྲི་འཛིང་དམར་
ངོ་ཡིན། །བྲག་ཕུག་དམར་པོ་ཁ་བལྟས་ན། །གློ་བུར་ནད་འབྱུང་ནོར་ལ་གཟན།།
ནག་པོ་འཕོངས་འདྲས་གླེན་ལྐུགས་འོང་། །གཅན་གཟན་གདོང་སོགས་མི་མཛེས་
པས༑ ༑དོན་མེད་རྐྱེན་ངན་སྣ་ཚོགས་འབྱུང་། །ཀུན་ལ་མཆོད་རྟེན་མཛེས་འདྲ་
བའི། །རི་ལས་སྲུབས་མེད་རྡོ་བླངས་ཏེ། །གསེར་དངུལ་གྱི་ནི་རིན་པོ་ཆེ། །འབར་
དང་ གཙུག་གི་ནོར་བུའི་སྔགས། །བྲིས་ནས་དེར་ གནས་ཐམས་ཅད་ཐུབ། །མི་
གཉིས་ཤགས་འགྱེད་འདྲ་བ་དང་། །སེང་གེ་བྱ་ཁྱི་འཐབ་འདྲ་དང༌། །དེ་དག་རྡོ་ལ་
སྔ་མ་བཞིན། །ས་བ་སྟོད་སྨད་ རལ་དང་འཁྱོམས། །གྲགས་ངན་འབྱུང་ཕྱིར་རྫ་
ལས་ནི། །རིན་ཆེན་སྒྲོམ་བྱས་ཤིང་ཐོག་དང་། །འགྲོན་བུ་དུང་དང་རིན་པོ་ཆེ།།
-383-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
སྨན་དང་འབྲུས་བཀང་རིན་པོ་ཆེའི། །གཏེར་དུ་བྱིན་བརླབས་སྦས་པས་ཐུབ།།
སྦྲུལ་ནག་ཐུར་རྒྱུག་ཉ་སྦལ་དང་། །སྡིག་པའམ་ཆུ་སྲིན་ཁ་གདངས་འདྲ། །གློ་
གཅོང་གླུ་ཆུ་མཛེ་ནད་འབྱུང་། །ས་ལྕགས་རྡོ་ལས་བྱ་ཁྱུང་གཟུགས། །མཐོ་གང་
ལྷག་བྱས་བསྟན་པས་ཐུབ། རྔ་མོའི་གདོང་དང་རུས་སྦལ་མགོ །བྱ་གཅན་
སྡེར་མོས་བྲད་འདྲ་ན། །ཡན་ལག་ཁྱོག་དང་གཞོན་པར་འཆི། །ཆུ་སེར་ནད་འབྱུང་
མི་མི་ཆགས། །རྡོའམ་རྫ་ ལ་ སེང་གེའི་གཟུགས། །བྱས་ཏེ་དེར་ཁ་བསྟན་པས་
ཐུབ༑ ༑རི་སྣ་སེམས་ཅན་གཟུགས་འདྲ་དང་། ཁྱི་ཚུགས་སྒྱིད་ཚུགས་རིག་སྣ་ཟུག།
སྐྱེས་པ་གྲི་དང་བྱེས་སུ་འཆི། །མི་ནོར་གཉིས་ཀ་མེད་པར་འགྱུར། །རྡོའི་རྫ་ལ་
སེང་ གེའི་ གཟུགས། །བཞི་ བྱས་ ཕྱོགས་ བཞིར་ ཁ་ བསྟན་ ཅིང་། །ཟུར་ བཞི་
གདུགས་དཀར་རྒྱལ་མཚན་གཟུགས། །དུར་ཁྲོད་ཆུ་འགྲམ་སྡིག་པའི་རྭ། །སྐྲག་
ཉམས་ས་མདོག་སྐྱ་ལ་སྡོད། །བསོད་ནམས་ལོངས་སྤྱོད་དབང་ཐང་ཆུང་། །ཟས་
ནོར་དགྲ་མང་ཚིག་མི་བཙན། །ཤ་བ་ཡུ་ཐོད་ལུ་ཆུ་དང༌། །རིན་ཆེན་འབྲུ་སྣས་
བཀང་བ་སྦ། །རྫ་ཡི་སྐོང་བུ་ཕུལ་རེ་ལ། །དགུ་རུ་སྨན་སྣ་བག་ཕྱེ་དང་། །བསྲེས་
པའི་རིལ་བུ་བ་དམར་གྱིས། །རིལ་བུར་བཙོས་ལ་སྐོང་བུ་གང། །རིན་ཆེན་གཏེར་
དུ་བྱིན་བརླབས་ནས། །དབུས་དང་ཕྱོགས་མཚམས་བརྒྱད་སྦས་ཐུབ། །སྲིན་མོའི་
འདོམས་དང་མོ་མཚན་འདྲ། །ཚུལ་འཆལ་འཁྲིག་པ་ལ་སྲིད་འགྱུར། །རྡོ་ཡི་དབང་
ཕྱུག་བརྟན་བཅས་ལ། །ཚོགས་བདག་གཟུགས་བྲིས་བསྟན་པས་ཐུབ། །རི་ཡོན་
ཐལ་མདོག་མྱ་ངན་བྱེད། །རྒན་མོ་ཉལ་འདྲས་མི་ཕྱུགས་ཉམས། །རྫ་ཡི་གའུར་དྲི་
མེད་གཟུངས། རྟེན་འབྲེལ་སྙིང་པོ་གུར་གུམ་གྱིས། །བྲིས་བཞུགས་རྒྱལ་མཚན་
རྩེ་མོར་བཏགས། །མཚོན་ཆའི་རྩེ་དང་ཧཾ་ཁུང་གཟུགས། །གཅན་གཟན་མཆེ་
-384-



རྟེན་གསུམ་བཞུགས་གནས་དང་བཅས་པའི་སྒྲུབ་ཚུལ་དཔལ་འབྱོར་རྒྱལ་མཚོ།
གཙིགས་བྱབ་ཆུ་འདྲས། །གྲི་དམེ་མཚོན་དང་འཆི་ནད་རིངས། །མཚོ་ནང་ནས་
བླངས་རྡོ་ལེབ་ལ། །གསེར་དངུལ་གྱིས་རྡོ་རྗེ་རྒྱ་གྲམ་བྲིས། །ཤར་སོགས་ཕྱོགས་
བཞིར་མཆོད་རྟེན་དང་། །མེ་འབར་རི་དང་རྐང་གཅིག་ཤིང་། །མཚོ་རྣམས་ཡོད་
ན་རྐྱེན་འབྱུང་ཞིང་། །རྒྱལ་བློན་མི་ཆེན་དགྲར་ལྡང་བས། །ཤར་དུ་ཤེལ་གྱི་མཆོད་
རྟེན་དང་། །ལྷོ་རུ་བུམ་པ་ཆུས་བཀང་བཞག །ནུབ་ཏུ་མི་བསད་མཚོན་ཆ་
གཟུག །བྱང་དུ་རིན་ཆེན་བཞི་ཡི་ས། །བླང་ཏེ་མཚོ་དེར་བླུག་པས་ཐུབ་། །སྟེང་
ངམ་འོག་ཏུ་རྒྱ་གྲམ་མམ། །བྲག་དང་ཆུ་འཐབ་ས་ཡི་སྣ། །སྦྲུལ་ལྕེ་འདྲ་ན་གོད་ཆེ་
ཞིང་༑ ༑མི་ འཐོར་ ངག་ རྩུབ་བཟང་ ཟླ་ འགྲས། །ཕུར་ པའམ་ མཆོད་རྟེན་ བྱང་
ཕྱོགས་བརྩིགས། །བཀྲ་ཤིས་ རི་ ལས་རྡོ་ བླངས་ལ། །གསེར་དངུལ་བཀྲ་ཤིས་
རྟགས་བརྒྱད་བྲིས། །གྲོང་ཁྱེར་ཞིག་འདྲ་ཟངས་མདོག་ཞོམ། །རྒད་བུ་བྱ་ར་བྱེད་
འདྲ་དང༌། །རྒན་མོ་ངུ་བ་ཚིག་མི་བཙན། །བརྗིད་ཆུང་ནོར་རྫས་མི་འདུ་བས། །རྫ་
གསར་གསེར་དངུལ་ཟངས་ལྕགས་བསྲེས། །རིན་ཆེན་འབར་བའི་གཟུགས་བྱས་
ནས༑ ༑སྟོན་ པའི་ རིང་ བསྲེལ་ སྨན་བཅས་ བཞུག །མཁར་ རམ་ དབུ་རྩེའི་ རྩེ་
བཙུགས་ཐུབ། །སྟག་རྒྱ་ཁ་གདངས་ཟོར་གཞུ་འདྲས། །ལོངས་སྤྱོད་སྒྲུབ་དཀའ་
རྩོད་མང་ཞིང་། །ཐ་མར་མྱུར་དུ་འཇིག་འགྱུར་བས། །གླང་ཆེན་ཤ་ཆེན་རྟ་རུས་
ལ༑ ༑སྟོབས་པོ་ཆེ་ཡི་གཟུགས་བྲིས་ནས། །ཕྱོགས་བཞིར་གདབ་ཅིང་རྩ་བརྒྱད་
དང་༑ ༑སཱཙྪས་བསྐོར་བས་ས་དགྲ་འཇོམས། །གཟུགས་དང་མི་དགེ་ལ་སོགས་
ཀུན༑ ༑རབ་གནས་བྱས་ནས་ཕྱོགས་དེར་བསྟན། །ས་དགྲའི་རྡོ་བླངས་འགྲམ་
འོག་ཏུ། །སྦས་པས་ངན་དཔྱད་མཐའ་དག་ཐུབ། །ས་སྒོ་གནམ་སྒོ་རི་བྱེ་དང་།
གོང་ཉག་རི་གདོང་ཐག་རིང་གི །ལོ་ཆུའི་རྒྱང་མདའ་ཤར་གྱི་བྲག མཆོད་རྟེན་
-385-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
འདྲ་ལ་སཱཙྪ་དང་། །གབ་ཚེ་བཀྲ་ཤིས་ཀྱིས་བཀང་བའི། །རིགས་གསུམ་རིགས་
ལྔའི་ རྩ་བརྒྱད་བྱ། །རི་རྒྱའི་སྟེང་དུ་ སཱཙྪའམ། ཁང་སྟེང་རྡོ་བཟང་བཞག་ པས་
ཐུབ༑ ༑གངས་ཟེར་མཐོང་སར་མེ་སྤུངས་བྲི། །ཕ་ཝང་ཡོ་རེངས་ས་འོག་གཞུག།
ཡང་ན་དེ་སྟེང་མཆོད་རྟེན་བྱ། །ནུབ་བྱང་སྟག་སྐྱ་རྒྱུན་སྲང་བཅས། །ཡང་ན་ཤིང་
གི་ཁྲམ་གཉེར་བསྟན། །ལྷོ་བྱང་འབྲུག་སྔོན་ཟམ་པ་བྱ། །ལྷོ་ཡི་རུས་སྦལ་བྱུང་
ངམ་སྒྲིབ། བྱང་གི་བྱ་དམར་བྲག་གིས་མནན། །ཤིང་སྐམ་གང་ན་འདུག་ཀྱང་
བཅད་༑ ཁྱུང་གླང་འདྲ་ལ་སེང་གེ་བསྟན། །སེང་གེ་འདྲ་ལ་མཆོད་རྟེན་བསྟན། །ཆུ་
རྒྱུན་ས་ཡི་སྲུབས་པ་དབྱེ། །ཐང་ལ་ཁྲམ་གཉེར་མང་དུ་བྱ། །ས་གྲུམ་ཕུག་དང་ས་
དོང་གསུབ། །གོང་གི་ལམ་ཆེན་བྲོག་པོ་ཡང་། །མགོ་ཟླུམ་རི་ལ་རྩེ་མོ་གདགས།།
ཡིད་དུ་མི་འོང་གང་མཐོང་སྒྲིབ། །ཕྱི་ཡི་དགྲ་ནི་དེ་ལྟར་བཅོས། །ནང་གི་བཅོས་
ཐབས་བཤད་ཀྱིས་ཉོན། །ཀ་བ་མཐོང་བ་གྲུ་གསུམ་ལ། །ཀ་མཐོང་ངོས་ལ་ཟུར་
གསུམ་བྲི། །ཀ་བརྒྱད་གཡུང་དྲུང་རིས་རེ་བྲི། །ཉི་མ་ཕྱེད་འགྲིབ་མེ་ཤེལ་བཞག།
གོང་འོག་གདུང་གི་མཐོ་དམན་ལ། །སྟག་པ་ཤིང་ལ་ཕོ་གཟུགས་དང་། །གླང་མར་
མོ་བྲིས་གོང་འོག་བརླན། །རྒྱ་ གྲམ་གདུང་གི་སྟེང་འོག་ལ། །འཁོར་ལོ་རྩིབས་
བརྒྱད་པདྨ་བྲི། རོ་མཐོན་གདུང་ལམ་གྲོ་ག་ལ། །རུས་སྦལ་ལྐོག་སྔགས་བྲིས་ལ་
སྦྱར༑ ༑དེ་རྣམས་མ་བཅོས་སྐྱོན་མཐུན་པར། །ཆོམ་རྐུན་འབྱུང་ཞིང་འཐབ་མོ་
མང་༑ ༑བྱེས་སུ་མི་དང་ནོར་ལ་གཟན། །སྒོ་ལ་སྡུར་གདོང་གཏད་པ་ལ། །སྟག་
དང་ནོར་བུ་འཁྱིལ་པ་བྲི། །རལ་པོ་གྲུ་གསུམ་དུས་ལ་གསུམ། །ཕྱོགས་ལ་ཟུར་
པོར་ཤིང་ཆ་རྣམས། །དྲང་པོར་ཕུབ་ལ་བཅོས་པར་བྱ། །མ་བཅོས་ཚེ་ཐུང་ནོར་མི་
ཆགས༑ ༑འཁོར་གཡོག་མི་འཕེལ་མི་ཁ་སྡང་། །ཕུགས་མཐོས་དཀར་ཁུང་མཐོས་
-386-



རྟེན་གསུམ་བཞུགས་གནས་དང་བཅས་པའི་སྒྲུབ་ཚུལ་དཔལ་འབྱོར་རྒྱལ་མཚོ།
པ་ལ། །མེ་ཏོག་རིན་ཆེན་འཕྱང་བ་གདགས། །འཁྱམས་ཀྱི་སྟོད་ལས་སྨད་མཐོ་
ན༑ ༑རིམ་བཞིན་རྡོ་རྗེ་གཡུང་དྲུང་བྲི། །སྟོད་ལས་འཁྱམས་སྨད་ཤིང་བཟང་ན།།
རིམ་བཞིན་ཨཱ་དང་ཧཱུྃ་རེ་བྲི། །གདུང་ལས་ཕྱི་རྣམས་སྦོམ་པ་ལ། །རིམ་བཞིན་ཟླ་
རྫོགས་ཟླ་ཚེས་བྲིས། །མ་བཅོས་དཔོན་གཡོག་གོ་བཟློག་ཅིང་། །ཕ་ལ་བུ་མི་ཉན་
པ་དང་
། ཁྱོ་ལས་ཆུང་མ་དབང་ཆེར་འགྱུར། །ཕྱི་སྒོ་གཉིས་བྱས་གོ་སར་བསྟན།།
སྒོ་གོང་བྱང་ཆེན་མཆོད་རྟེན་བཞེངས། །སྒོ་གོང་གདུང་བཀལ་རྟགས་བརྒྱད་བྲི།།
གཞན་གྱི་ཁང་ཟུར་ཟུག་པ་ལ། །ལྷ་བབས་མཆོད་རྟེན་ལོགས་ལ་བཞེངས། །ཚང་
བང་གཞན་ལས་མཐོས་ན་སྨད། །འཁོར་པར་རང་ཐག་བཙུགས་འཁོར་ན། ཁྲོ་
བོའི་དྲག་སྔགས་བྲིས་པས་ཐུབ། །བྲེ་ལ་གདོང་བཙུགས་བུམ་གཏེར་གཞུག །རོ་
མཆན་བཏོན་ལ་གཏེར་གཞུག་གསུབ། །མ་བཅོས་ནང་འཐབ་འབྲུ་མི་སྨིན། །ནོར་
ཕྱུགས་གདོ་ཆེ་གང་སྟོངས་ཡོང་། ཁང་བདག་འཕོས་དང་ཞིག་མང་ལ། །འཁོར་ལོ་
རྩིབས་ལྔར་འབྱུང་བ་ལྔའི། །སྔགས་འབྲི་རྩི་སྨན་དཀུས་ལ་དྲིལ། །རུས་སྦལ་ཁོག་
དང་ རིན་ཆེན་བཅས། །བཅུག་ནས་ གདུང་ལ་མཁས་ ཕྱིར་བསྟན། །གཡོས་ མ་
གདུང་ གི་ ཐད་ སོར་ དང་། །ཉལ་བའི་ཐད་དུ་ གདུང་བྱུང་ན། །གདུང་ ལ་ ཁྲམ་
གསུམ་བྲིས་པས་ཐུབ། །ཤིང་གི་མགོ་མཇུག་ལོག་པ་ལ། །ཤིང་ལ་བྲི་བྱ་མ་བཅོས་
ན༑ ༑འཁོར་འཆི་ན་ཚ་འབྱུང་ཕྱིར་བཅོས། །བུག་པ་མང་ན་སྲིས་མི་སྨི། །སྒོ་ལ་
བུག་པ་ནང་འཚགས་ཆུང་། །ནང་དུ་བྲག་ཆ་འབྱུང་བ་དང་
། །ཤིང་གི་ཁ་ཧྲག་ཤར་
བསྣན་དང་། །ཕྱམ་སྣ་གདུང་སྣ་ཕྱིར་མཐོན་དང་། །ཕྱི་སྒོ་བྱང་ངམ་ནུབ་བསྟན་
དང་༑ ཁང་པ་གྲུ་གསུམ་གྱེན་ལ་ནར། །ཀ་བ་ཁ་ ཡར་རྩིག་ཟུག་མང་། །ཉི་ཟླ་
ལན་གཉིས་འཆར་བ་དང་། །ཉི་ཟླ་ཁལ་དུ་བཀལ་བ་དང་། སྒོ་ཀུན་ཐད་ཀར་
-387-



མེས་བོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ཟངས་ཐལ་རྣམས། །ནད་དང་སྡུག་བསྔལ་ཡིད་མི་བདེ། །མགྲོན་མང་འཐབ་རྩོད་
འབྱུང་ ཕྱིར་བཅོས། །སྤྱིར་ན་ཡོན་ཏན་མང་ ལྡན་ ཡང་། །སྐྱོན་ཅན་ཅིག་ གིས་
འཇོམས་པ་དང་། །སྐྱོན་མང་དེ་ལས་ལྡོག་པའི་ཕྱིར། །ཆོས་ཀུན་མཉམ་ཉིད་དུ་
ཤེས་ཤིང་། །ཚོགས་གཉིས་རྒྱ་ཆེན་སྔོན་སོང་བའི། །བཤེས་གཉེན་ཡོན་ཏན་ཀུན་
ལྡན་དང་། །རྟེན་གསུམ་བྱིན་བརླབས་ ཁྱད་འཕགས་དང༌། །ངན་དཔྱད་མཐའ་
དག་ ཐུབ་ པར་ འགྱུར། །དེ་ ཕྱིར་ དེ་ དག་འབད་ པས་ བཙལ། །ཤེས་ པའི་ སྐྱོན་
རྣམས་ལེགས་པར་བཅོས། །མི་ཤེས་བཟློག་ཕྱིར་དགེ་ལ་འབད། །ཡུལ་ཁམས་
བཀྲ་ཤིས་འབྱུང་འདོད་པས། །ཤར་དུ་ལྗོན་ཤིང་ཁྱད་འཕགས་གཟུག །ལྷོ་རུ་བུམ་
གཏེར་བཟང་པོ་གཞུག །ནུབ་ཏུ་རིགས་གསུམ་མགོན་པོ་བརྩིག །བྱང་དུ་ཚད་
ལྡན་མཆོད་རྟེན་བཞེངས། །བཀྲ་ཤིས་དགེ་མཚན་གཞན་ཡང་བྱ། །ཞེས་པ་རྣམས་
བསྟན་པ་རིན་པོ་ཆེ་ཡུན་རིང་དུ་གནས་པ་དང་འཕེལ་ཞིང་རྒྱས་པ་དང་ཕན་བདེ་
འབྱུང་བའི་རྟེན་འབྲེལ་ཁྱད་པར་བ་ཡིན་པས་ལེགས་པར་བསླབ་ལ་བླང་དོར་
བྱའོ། །
མཇུག་ནི་ལེགས་པར་གྲུབ་ནས་ཐོག་མར་བཟོ་བོ་རྣམས་ཡོན་རྫོང་ལ་ཁ་
སྨྲས་ལ་སོགས་མེད་པར་མཉེས་པར་བྱ་ཞིང་། རྟེན་གསུམ་རབ་གནས་དང་མངའ་
གསོལ་གྱིས་བཀྲ་ཤིས་ཤིང་རྒྱུན་བརྟན་པར་བྱ་བ་ཡིན་པས་རབ་གནས་ཀྱི་སྔོན་དུ་
དགོས་པའི་གཟུངས་བཞུགས་སྤྱི་དགོས་རྣམས་མ་འཆུགས་པ་ཤིན་ཏུ་གལ་ཆེ་སྟེ།
དུས་ཕྱིས་ཀྱི་མཁས་རློམ་བསྟན་པ་ལ་དབང་ཟ་བ་རྣམས་ཀྱིས་རྟོག་བཟོ་མང་དུ་
བྱས་ཤིང་རྟེན་བཞེངས་ཀྱང་ཕྲན་ཚེགས་དར་དུ་སོང་ཞིང་། དེ་དག་ལ་རང་བཟོའི་
གཟུངས་བཞུགས་བྱས་པས་ཕྱིན་ཅི་ལོག་ཏུ་སོང་བ་དག་གིས་བོད་འབངས་འཐབ་
-388-



རྟེན་གསུམ་བཞུགས་གནས་དང་བཅས་པའི་སྒྲུབ་ཚུལ་དཔལ་འབྱོར་རྒྱལ་མཚོ།
རྩོད་ཀྱིས་གང་བ་འདིའི་དངོས་རྒྱུ་བྱས་པར་ངེས་པའི་ཕྱིར་རོ། །དེས་ན་གཟུངས་
བཞུགས་སྤྱིར་བསྟན་པ་དང་། གནོད་སྦྱིན་འཁོར་ལོ་བྱེ་བྲག་ཏུ་བཤད་པ་དང་།
དེས་གནམ་རྒྱན་གྱི་དཀྱིལ་འཁོར་བྲི་ཚུལ་བདེ་བླག་ཏུ་གྲུབ་པའོ། །དང་པོ་ནི། སྐུ་
གཟུགས་དང་མཆོད་རྟེན་གྱི་ནང་དུ་བཞུགས་པར་བྱ་བའི་རིང་བསྲེལ་ནི་བཞིར་
གསུངས་ཏེ། སྐུ་གདུང་གི་དང་། ཡུངས་འབྲུ་ལྟ་བུའི་དང་། སྐུ་བལ་གྱི་དང་། ཆོས་
སྐུའི་རིང་བསྲེལ་ཏེ། གདུང་རུས་རྐྱང་པ་དང་། རིང་བསྲེལ་དངོས་དང་། དབུ་སྐྲ་
ཕྱག་སེན་དང་། གཟུངས་སྔགས་ཏེ། དང་པོ་གསུམ་ནི་གོས་དར་རམ། རས་ཀྱི་
ཐུམས་བཟང་པོར་དྲི་སྨན་ཁྱད་པར་ཅན་དང་བཅས་ཏེ་རྟེན་གྱི་ཇི་ལྟར་མཐོ་སར་
བཞུགས་ཤིང་། གང་ཟག་དམན་པའི་རུས་པ་སོགས་ནི་རྟེན་གྱི་ནང་དུ་བཅུག་ན།
དེ་ལ་གང་ཟག་ཁྱད་པར་ཅན་གྱི་ཕྱག་མཆོད་མཛད་པའི་ཚེ། གང་ཟག་དེ་ལ་ཤིན་
ཏུ་གནོད་པར་འོད་སྲུང་རྫོགས་བྱེད་ཀྱི་གཏམ་རྒྱུད་ལས་གྲུབ་པས་མི་རུང་ལ།
གལ་ཏེ་འཇུག་ན་ལྷར་བསྐྱེད་པའམ། རུས་ཆོག་ཁྱད་པར་ཅན་བྱས་ཏེ་སཱཙྪ་གདབ་
པའམ། ཡི་གེའི་སྣག་ཚར་བསྲེ་བ་སོགས་བྱས་ན་རུང་ངོ་དེས་ན་དང་པོ་གསུམ་ནི།
སངས་རྒྱས་དངོས་སམ། དེ་དང་འདྲ་བའི་གང་ཟག་ཁྱད་པར་ཅན་གྱི་དབང་དུ་
བྱས༑ བཞི་པ་ལ་སྟོད་སྨད་ཀུན་ཏུ་རུང་བའི་གཟུངས་ཆེན་བཞིའམ་ལྔར་གྲགས་
ཏེ༑ གཙུག་ཏོར་རྣམ་རྒྱལ་དང་། དྲི་མེད་དང་། བྱང་ཆུབ་རྒྱན་འབུམ་དང་། གསང་
བ་རིང་བསྲེལ་རྣམས་སམ། ཡེ་དྷརྨ་དང་ལྔའོ། །ཨོཾ་བཛྲ་ཨཱ་ཡུ་ཥེ་སྭཱ་ཧཱ། ཞེས་པ་
སྲོག་ཤིང་བརྟེན་པའི་གཟུངས་ཏེ་མཆོད་རྟེན་གྱི་སྲོག་ཤིང་མང་དུ་བཀྲི། ལྷ་སྐུ་ཆེ་
བ་རྣམས་ལའང་ཙན་དན་དཀར་པོའམ། ཤུག་དཀར་སོགས་གང་རན་བྱས་ཏེ་
བཀྲི་ བར་ བྱའོ། །ཨོཾ་ སརྦ་ བྱིད་ སྭཱ་ ཧཱ། ཞེས་ པ་ རིག་ པ་ཆེན་པོའི་གཟུངས་ནི།
-389-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
མཆོད་རྟེན་ཀྱི་བུམ་པ་དང་། ལྷའི་ཐུགས་ཀ་དང་། ཐང་གའི་ཡང་རྒྱབ་ཀྱི་ཐུགས་
ཀའི་ཐད་དུ་མང་དུ་བཞུགས་ཤིང་བྲིའོ། །གཞན་ཡང་མིག་ས་སྙིང་། རྣ་བ་ཕྱག་
རྡོར་ལ་སོགས་པའི་སྐྱེ་མཆེད་སྐུ་གསུང་ཐུགས་དང་ལུས་དཀྱིལ་གྱི་ལྷ་ལ་སོགས་
པའི་སྙིང་པོ་དང་ས་བོན་ཡང་གནས་དེར་གཞུག་པར་བྱའོ། །དེའི་འོག་ཏུ་བླ་མེད་
ཀྱི་གཙོ་བོ་དུས་ཀྱི་འཁོར་ལོ་དང༌། ཀྱེ་རྡོ་རྗེ་གཉིས་སུ་མེད་པའི་རྒྱུད་སྡེ་དང་དེ་
ནས་མ་རྒྱུད་བདེ་མཆོག་འཁོར་ལོ་དང་བཅས་པ་དང་། དེ་ནས་ཕ་རྒྱུད་གསང་བ་
འདུས་པ་ལ་སོགས་ཏེ། བླ་མེད་རྣམས་ཐུགས་ཀ་དང་། དེ་ནས་རྣལ་འབྱོར་རྒྱུད་
རྣམས་ལྟེ་བ་དང་། བྱ་སྤྱོད་རྣམས་སྐུ་སྨད་དང་། ཆོས་སྐྱོང་དང་ནོར་ལྷ་རྣམས་པད་
གདན་ལ་གཞུག་སྟེ། གཟུངས་འབུམ་ཆེན་མོའི་རིམ་པ་བཞིན་ནམ། མི་ཚུད་ན་
བཏུས་ཏེ་ཇི་ལྟར་འོས་པ་གཞུག་པར་བྱ་ལ། གཟུངས་ཀུན་ལ་ཡང་སྔོན་དུ་རབ་
གནས་བསྡུས་པ་རེ་གྲུབ་ན་ལེགས་ཤིང་གྲུབ་བམ་མ་གྲུབ་ཀྱང་རུང་སྟེ། རབ་
གནས་ དངོས་ ཀྱི་དུས་ སུ་ ཡིག་ འབྲུའི་ རབ་གནས་རྒྱས་ པར་ བྱའོ། །རྒྱུད་སྡེའི་
རིགས་དབྱེ་ལ་སོགས་པ་ནི། གཞན་དུ་མང་པོ་བྲིས་ཟིན་པས་འདིར་མ་སྤྲོས་སོ།།
གཟུངས་རྣམས་ཀྱང་རབ་གསེར་དངུལ། འབྲིང་ཟངས། ཐ་མ་སྣག་ཚས་བྲིས་པའི་
པར་དུ་བྱས་པའང་རུང་སྟེ། ཡི་གེ་དག་པ་ཤིན་ཏུ་གལ་ཆེ་ཞིང་། དབུ་གཟུངས་
རྣམས་གདུང་རུས་ཀྱིས་བྲིའང་རུང་ཞིང་། ཡི་གེ་རབ་ལཉྫ འབྲིང་དབུ་ཅན། ཐ་
མ་དབུ་མེད་དུ་བྲིས་པས་ཀྱང་འགྲུབ་སྟེ། ཐམས་ཅད་བསྒྲིལ་ལུགས་ཤིན་ཏུ་དམ་
པ་མི་འཇིག་པ་དང་དབུ་ཞབས་མི་ལོག་པའི་མཚན་མ་བྱས། དྲི་ཞིམ་པོས་ཅུང་
ཟད་དཀུས་ཏེ་རྟེན་གྱི་ནང་ཡང་དྲི་བཟང་བ་ཀོ་བ་ཙམ་བྱུགས་ པས་ སམ་སྟེ་
བགེགས་བསྐྲད། གུ་གུལ་གྱིས་བདུག་པ་དང་བཅས་པ་བྱས་ནས་བློ་ཤིན་ཏུ་ཞིབ་
-390-



རྟེན་གསུམ་བཞུགས་གནས་དང་བཅས་པའི་སྒྲུབ་ཚུལ་དཔལ་འབྱོར་རྒྱལ་མཚོ།
པས་སྟོད་གཟུངས་སྨད་གཟུངས་རྣམས་མ་འཆོལ་བ་དང་མགོ་འཇུག་མ་ལོག་པ་
ཚགས་ཤིན་ཏུ་དམ་པས་གཞུགས་པར་བྱའོ། །
གཉིས་པ། གཞན་འདོད་པ་དགག་པ་ནི། ཕྱིས་ཀྱི་བསྟན་འཛིན་རང་
བཟོ་ཤེས་པ་ལ་མཁས་པར་བྱེད་ཅིང་། རང་གི་མྱོང་བ་དང་མངོན་སུམ་ལྟར་སྣང་
རྒྱུ་མཚན་དུ་བྱས་ནས་ཤིན་ཏུ་ལྐོག་གྱུར་གྱི་གཞལ་བྱ་ལུང་རྣམ་དག་འགའ་ཞིག་གི་
འཇལ་དགོས་རྣམས་ལ་དབང་ཟ་བར་བྱེད་པ་དག་གིས་འདོད་ཚུལ་དུ་མ་བྱས་ཏེ།
ཁ་ཅིག་གིས་ཕོ་འཁོར་སྟེང་དུ་བྱས་པ་གཞིར་བྱས་ལ་གཙོ་བོ་ཡབ་ཡུམ་དབུ་ཤར་
བསྟན་མདུན་ནུབ་བསྟན། འཁོར་ཐམས་ཅད་དབུ་ནང་བསྟན་ལ། འོག་མ་ཕྱོགས་
མཚམས་ཇི་བཞིན་གཡས་སྐོར་དང༌། སྟེང་མ་གཡོན་སྐོར་དུ་བྱས་པས་ཡབ་ཡུམ་
སོ་སོ་ཞལ་སྦྱར་བ་འོང་ཞིང་ལངས་པའི་ཚེ་ན་ཕོ་ཕྱི་ནས་ཞལ་ནང་བསྟན་དང་མོ་
ནང་ནས་དེ་ལ་ཞལ་བསྟན་པ་འོང་བར་ཤོག་ཕུ་པད་འདབ་སོ་སོ་བཀོལ་ནས་དྲས་
ཏེ་སྦྱར་ནས་གྲུབ་པས་འདི་ལས་ལྷག་པ་མེད་དོ་ཞེས་ཟེར་ཞིང་། དེང་སང་ལུགས་
འདི་ཤིན་ཏུ་དར་བར་ཡང་འགྱུར་རོ། ཁ་ཅིག་སྟེང་གཡོན་སྐོར་དགོས་པ་བདེན་
མོད་ཀྱི། གཙོ་བོ་དབུ་ཤར་བསྟན་དུ་བྱས་ན་ཞལ་ནང་བསྟན་ཤར་དུ་བྱེད་དགོས་
པ་དང་འགལ་ཞིང་། ཤར་གྱི་འཁོར་གཙོ་བོའི་རྒྱབ་ཏུ་འབྱུང་བའི་སྐྱོན་ཡོད་པས་
དབུ་ནུབ་བསྟན་ཡིན་ལ། འཁོར་གྱི་དབུ་ནང་དུ་བསྟན་པ་དང་ཕྱིན་ཅི་ལོག་ཡིན་
པས་ ཕྱིར་བསྟན་དུ་བྱེད་ལ། དེ་ལངས་པའི་ཚེ་གཙོ་བོ་ཡབ་ཡུམ་ཞལ་ནུབ་ཏུ་
བསྟན་པ་འོང་བར་མཐོང་ཞིང་། དཔའ་བོ་གཅིག་སྒྲུབ་ཀྱི་རྒྱུད་དུ་མོ་འཁོར་ཉིས་
བརྩེགས་སྒྲུབ་ཐབས་བཤད་པ་ལ་བརྟེན་པ་དང་། རས་བྲིས་སྐྱེལ་བའི་ཚེ་ཕོ་འོག་
ཏུ་འོང་བར་མངོན་སུམ་གྱིས་གྲུབ་པ་རྒྱུ་མཚན་དུ་བྱས་ནས། མོ་རྐྱང་ཉིས་རྩེགས་
-391-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ནི་དགོས་པ་ཆུང་ལ་ཕོ་གཙོ་བོར་བྱེད་ན་ཕོ་འོག་དང་། མོ་གཙོ་བོར་བྱེད་ན་མོ་འོག་
ཏུ་བྱས་ནས་འདྲི་བའི་རྣམ་གཞག་རྒྱས་པར་བྱེད་དོ། །འདི་དག་ནི་འཐད་པ་མ་
ཡིན་ཏེ། ལུང་རིག་དང་འགལ་བའི་ཕྱིར་རོ། །ལུང་ནི། རྟེན་གྱི་གཟུངས་བཞུགས་
ལ་འཁོར་ལོར་བྱེད་པ་མི་གསལ་ཡང་། དཔའ་བོ་གཅིག་བསྒྲུབ་ཏུ་སྤྱིར་ནོར་སྒྲུབ་
པ་ལ་གསེར་དངུལ་སོགས་ཀྱི་སྣོད་སྟེང་འོག་ལ་མོ་འཁོར་ཉིས་སྦྱར་རམ། ཕོ་མོ་
སྦྱར་བར་བྱ་བར་གསུངས་པའི་སྟེང་འོག་གཉིས་ཀ་ལ་ཕྱོགས་དང་ཕྱོགས་བྲལ་
གཡས་སྐོར་ཁོ་ན་བྱ་བར་གསུངས་པ་འདིས། ཁྱེད་ལྟར་ན་རྡོ་རྗེ་འཆང་གི་གདུལ་
བྱ་བསླུས་པར་འགྱུར་ཏེ། འདི་ལ་སྟེང་འོག་མི་འགྲིག་པ་མངོན་སུམ་གྱིས་གྲུབ་
པས་ཉེས་དམིགས་ཤིན་ཏུ་ཆེན་པོ་ཡོད་པ་གང་ཞིག རྒྱུད་དང་མཁས་པའི་རྒྱ་
གཞུང་ཀུན་ཏུ་སྐྱོན་ཡོན་ཕྲ་མོ་ལ་ཡང་བླང་དོར་བྱ་བར་གསུངས་པའི་ཕྱིར་རོ། །
སྟེང་འཁོར་ལ་གཡོན་སྐོར་བྱ་བར་དངོས་སུ་མ་གསུངས་ཀྱང་དོན་ལ་མི་བྱེད་
དཀའ་མེད་དེ། གཉིས་ཀ་ལ་གཡས་སྐོར་བྱས་ན་ཤར་ལྷོའི་ལྷ་དང་། བྱང་ཤར་གྱི་
ལྷ༑ ལྷོའི་ལྷ་དང་བྱང་གི་ལྷ་ཞལ་སྦྱར་འོང་བར་མངོན་སུམ་གྱིས་གྲུབ་པའི་ཕྱིར་
རོ༑ ༑ཞེ་ན། དེ་ལྟར་ན་རིག་པ་དང་འགལ་ཏེ་ལོགས་བྲིས་དང་། འགྲེམས་ཐང་གི་
སྟེང་གི་ལྷ་གཙོ་བོར་འཁོར་ལོར་བསྒྱུར་བ་ལྟ་བུ། ནུབ་ཀྱི་ནུབ་ཏུ་འདྲི་བར་མ་
གསུངས་ཀྱི་ཤར་གྱི་ཤར་དུ་འདྲི་བར་གསུངས་ཀྱང་། དོན་ལ་བཟློག་པར་འགྱུར་
ཏེ༑ མ་སློག་ན། དེ་དཀྱིལ་འཁོར་པ་ཐམས་ཅད་ཀྱི་འོག་ཏུ་འབྱུང་ཞིང་། འོག་གི་
གནོད་མཛེས་སྟེང་དུ་འབྱུང་བར་མངོན་སུམ་གྱིས་གྲུབ་པའི་ཕྱིར། ལྷ་ཤར་ཕྱོགས་
པ་ཐམས་ཅད་དབུ་ནང་བསྟན་དུ་འདྲི་དགོས་པར་འགྱུར་ཏེ། ཕྱིར་བསྟན་ལ་མགོ་
མཇུག་ལོག་འོང་བར་མངོན་སུམ་གྱིས་གྲུབ་པའི་ཕྱིར། ཁྱད་པར་གཙོ་བོ་དབུ་ཤར་
-392-



རྟེན་གསུམ་བཞུགས་གནས་དང་བཅས་པའི་སྒྲུབ་ཚུལ་དཔལ་འབྱོར་རྒྱལ་མཚོ།
བསྟན་ནི་ཤིན་ཏུའང་ཐ་ཆད་དེ། ལུགས་ཕྱི་མས་བཀག་པ་ལྟར། པཱུརྦ་ཞེས་པ་ཤར་
དང་ནུབ་གཉིས་ཀའི་སྐད་དོད་ཡིན་ཞིང་། པཉྩི་མ་ཞེས་པ་ནུབ་དང་རྒྱབ་ཀྱི་སྐད་
དོད་ཡིན་པས་མིང་གི་རྣམ་གྲངས་ཡིན་པར་རྒྱབ་ཏུ་ཁ་བལྟས་པ་ལས་སྐྱོན་ཆེ་བ་ཅི་
ཞིག་ཡོད། ཡིག་མགོ་ནང་དུ་བསྟན་པ་ནི་རྗེ་བཙུན་གྲགས་རྒྱལ་གྱི་སྔོན་དུའང་
བྱུང་འདུག་པས། བླ་མ་དེས་ལས་འཇམ་པོ་གསུམ་ལ་ཡིག་མགོ་ཕྱིར་བསྟན་བྱ་
བར་རྒྱུད་ལས་གསུངས་པ་དང་འགལ་ཞེས་བཀག་པ་བཞིན་དུས་འཁོར་སོགས་
སུ་གསལ་བར་འབྱུང་ངོ་ལུགས་ཕྱི་མས་ཉེས་པ་མི་མཐོང་ནས། ཞལ་ཤར་དུ་
བསྟན་ཀྱང་སྟེང་འཁོར་གཡོན་དུ་བསྐོར་བས་སྐྱོན་ཞུགས་ཏེ། གཡས་སམ་ཤར་
རྣམ་གྲངས་ཡིན་པ་ལས་གཙོ་བོའི་གཡས་ཀྱི་ལྷ་གཡོན་དང་གཡོན་གྱི་ལྷ་གཡས་
སུ་འབྱུང་བའི་ཕྱིར། ཕོ་གཙོ་བོར་གྱུར་པ་ལ་ཕོ་འོག་ཏུ་འབྱུང་བར་རས་བྲིས་སྐྱེལ་
བའི་མངོན་སུམ་གྱིས་གྲུབ་ན། བཟློག་ནས་ཀྱང་ཁས་བླང་དགོས་པར་འགྱུར་ཏེ།
ཀཉྩི་སོགས་ཀྱི་གནམ་རྒྱན་ལ་ཕོ་སྟེང་དུ་འབྱུང་བ་ལ་མངོན་སུམ་གྱིས་གྲུབ་པའི་
ཕྱིར་རོ། །མངོན་སུམ་ལ་རྩིས་བྱེད་ན་ཕོ་འོག་ཏུ་མི་རིགས་ཏེ། འོག་ཏུ་བྱས་ན་ཕོ་
མོ་གོ་ལོག་པར་མངོན་སུམ་གྱིས་གྲུབ་ཅིང་། དེ་འདྲ་དོན་ཐོབ་ཀྱི་རིག་པ་དང་
འཇིག་རྟེན་ཀྱི་ཐ་སྙད་ཐམས་ཅད་དང་འགལ་བའི་ཕྱིར། དེ་དག་ནི་མངོན་སུམ་
ཕལ་པ་ལ་སྣང་བ་ཙམ་ཡིན་གྱི། དོན་ལ་བཞེངས་ནས་ཕོ་མོ་ཞལ་སྦྱོར་མཛད་པ་
ཡིན་པས་སྐྱོན་མེད་དོ་ཅེ་ན། དེ་ལྟ་ན་ལྷོའི་ལྷ་དང་བྱང་གི་ལྷ་ཞལ་སྦྱར་བར་མངོན་
སུམ་ལ་བྲིས་པ་ཕལ་པ་ལ་སྣང་བ་ཡིན་གྱི། དོན་ལ་ལྷོའི་ཕོ་མོ་དང་བྱང་གི་ཕོ་མོ་
སོགས་ཞལ་སྦྱོར་དུ་འོང་བས་ཤོག་ལྡེབས་ལག་ཏུ་བཟུང་བའི་མངོན་སུམ་ལ་
བརྟེན་པའི་ང་རོ་མ་བྱེད་ཅིག བརྒལ་རྟགས་འདི་དག་ལ་མཛེམས་ནས་ལྡེར་སྐུ་
-393-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
སོགས་ཀྱི་འབུར་མ་བྱེད་པ་རྣམས་ཀྱང་མི་འཐད་དེ། རྒྱུད་དུ་སྣོད་དམ་བྱང་བུ་ལ་
བྲིས་པ་ཁ་སྦྱར་གྱི་བར་དུ་ནོར་འབྲུ་དང་ཟས་ལ་སོགས་པ་བཅུག་སྟེ་སྦྲང་རྩིས་ཁ་
བསྡམས་ནས་སྒྲུབ་པར་ནན་གྱིས་གསུངས་པའི་ཕྱིར། དེས་ན། གང་ཕྱིར་རྒྱལ་
ལས་ཆོས་མཁས་འགའ་ཡང་འཇིག་རྟེན་དག་ན་ཡོད་མིན་ཏེ། །དེས་ན་དྲང་སྲོང་
རང་ཉིད་ཀྱིས་བཞག་ཐུབ་ཚུལ་གང་ཡིན་དེ་མི་དསྐྲུགས། །ཞེས་རྒྱུད་བླར་བྱམས་
མགོན་གྱིས་གསུང་པ་ནི་ཚུལ་ལུགས་འདི་འདྲས་མཚོན་ནས་རང་བཟོས་བསྟན་པ་
འཛིན་པ་རྣམས་ལ་གོ་རྒྱུ་རེ་ནས་གསུངས་པའོ། །གཞན་ཡང་། མངོན་སུམ་ཕལ་
པ་ལ་སྟེང་འོག་ཇི་བཞིན་མ་འགྲིག་པས་ཐབས་ཤེས་མ་འགྲིག་པ་སོགས་ཀྱི་སྐྱོན་
འབྱུང་ན། སྟེང་འོག་གང་རུང་གི་ཡི་གེ་རྣམས་ཀྱང་གོ་སློག་དགོས་པར་འགྱུར་
ཞིང་༑ དེ་ལྟར་འདོད་ཅིང་ལག་ལེན་ལ་ཡང་འགལ་ན། ཡབ་ཡུམ་ཐབས་ཤེས་
སྦྱོར་བའི་ཚེ་གཡས་ཞལ་དང་གཡས་ཞལ། ཕྱག་ཞབས་གཡས་པ་དང་གཡས་པ།
ནུ་མ་གཡས་པ་དང་གཡས་པ་སོགས་མི་འགྲིག་པས་ཡབ་ཡུམ་གང་རུང་ཅིག་གི་
གཡས་གཡོན་ཐམས་ཅད་གོ་བཟློག་དགོས་པར་འགྱུར་ཞིང་། ཐང་སྐུའི་རྒྱབ་ཡིག་
སོགས་ལའང་ཡིག་ལོག་འདྲི་དགོས་པར་འགྱུར་ཏེ་ཉེས་པ་མཚོན་པས་ཆོག་གོ
དེས་ན་རང་ཉིད་ཀྱི་ལུགས་ནི། དཔའ་བོ་གཅིག་སྒྲུབ་ཀྱི་རྒྱུད་ལེའུ་གཉིས་པ་ལས།
ཨོཾ་བ་སུ་དྷཱ་རི་ཎྱ་སྭཱ་ཧཱ། ཨོ་ཙནྡྲ་ཀཱརྗེ་སྭཱ་ཧཱ། ཨོ་རྩྭ་ཡེ་སྭཱ་ཧཱ། ཨོཾ་སུ་རྩྭ་ཡེ་སྭཱ་ཧཱ། ཨོཾ་
ཨཱརྱ་ཡེ་སྭཱ་ཧཱ། ཨོཾ་སུ་བྷ་ཏཱ་ཡེ་སྭཱ་ཧཱ། ཨོཾ་གུཔྟ་ཡེ་སྭཱ་ཧཱ། ཧཱུྃ་དེ་ལྕེ་སྭཱ་ཧཱ། ཨོཾ་སྭ་ར་སྭ་
ཏེ་སྭཱ་ཧཱ། གསེར་གྱི་སྣོད་དམ་ཟངས་མའི་སྣོད་ཀྱང་རུང་སྟེ། འདབ་མ་བརྒྱད་པའི་
དབུས་སུ་ནོར་འཛིན་མ་དང་། ཤར་ལ་སོགས་པའི་ཕྱོགས་བཞི་དང་། ཡང་ཕྱོགས་
བྲལ་གྱི་འདབ་མ་རྣམས་ལ་ཙནྡྲ་ཀིནི་ལ་སོགས་པའི་གནོད་སྦྱིན་ཆེན་མོ་རྣམས་
-394-



༧
རྟེན་གསུམ་བཞུགས་གནས་དང་བཅས་པའི་སྒྲུབ་ཚུལ་དཔལ་འབྱོར་རྒྱལ་མཚོ།
མངོན་པར་བྲིས་པའི་སྣོད་གཉིས་ཁ་སྦྱར་ཏེ་མར་དང་སྦྲང་རྩི་དང་ཀ་ར་རྣམས་
བཅུག་ནས་སྔར་གསུངས་པའི་ཆོ་གས་ཐམས་ཅད་བྱེད་དོ། །ཨོཾ་ཛམྦྷ་ལ་ཛ་ལེནྡྲ་ཡེ་
སྭཱ་ཧཱ། ཨོཾ་མ་ཎི་བྷ་དྭ་ཡེ་སྭཱ་ཧཱ། ཨོ་སུརྱ་བྷ་དྲ་ཡེ་སྭཱ་ཧཱ། ཨོཾ་དྷ་ན་དཱ་ཡ་སྭཱ་ཧཱ༔ ཨོ་བེ་
ཤྲ་བ་ཎ་ཡ་སྭཱ་ཧཱ། ཕྱོགས་སུའོ། །ཕྱོགས་བྲལ་དུ། ཨོ་ཀི་ལི་མི་ལི་ནེ་སྭཱ་ཧཱ། ཨོ་པི་
ཙི་ཀུཎྜ་ལ་ཡ་སྭཱ་ཧཱ། ཨོཾ་མུ་ཋན་ཡ་སྭཱ་ཧཱ། ཨོཾ་ཙ་རནྡྲ་ཡ་སྭཱ་ཧཱ། གནོད་སྦྱིན་གྱི་རྒྱལ་
པོ་ཆེན་པོ་བརྒྱད་ཀྱི་ཡོངས་སུ་བསྐོར་བ། བ་སུ་དྷ་ར་དང་བཅས་པའི་བཅོམ་ལྡན་
འདས་གསེར་གྱི་མདོག་ཅན་ན་གུ་ལེ་དང་བཱི་ཛ་པཱུ་ར་འཛིན་པ་གསུས་པ་འཕྱང་བ་
རྒྱན་ཐམས་ཅད་ཀྱིས་བརྒྱན་པ་སྔར་གསུངས་པའི་གནོད་སྦྱིན་མོ་དང་བཅས་པའི་
གནོས་སྦྱིན་གྱི་དབང་པོས་འཇིག་རྟེན་གསུམ་གྱི་རྒྱལ་སྲིད་སྟེར་བར་འགྱུར་རོ། །
ཐུན་གསུམ་དུ་མངོན་པར་མཆོད་དེ། བསམ་གཏན་དང་། བཟླས་པ་བྱ་ཞིང་། ཐོ་
རངས་ཆུ་འཁྱོར་བ་བརྒྱ་རྩ་བརྒྱད་བྱིན་ལ། བྱ་རོག་གི་སྒྲ་མི་གྲག་པ་དང་ཆུའི་ནང་
དུ་ཞུགས་ཏེ་བཟླས་པ་བྱེད་པ་དེའི་ནོར་དང་འབྱོར་པ་མི་ཟད་པར་འགྱུར་རོ། །
ཡང་ན་གསེར་ལ་སོགས་པའི་སྣོད་ལ་བསུ་དྷ་ར་གནོད་སྦྱིན་མོ་དང་བཅས་པ་དང་
སྣོད་གཉིས་པ་ལ་བཅོམ་ལྡན་འདས་ཛམྦྷ་ལ་གནོད་སྦྱིན་རྣམས་ཀྱིས་ཡོངས་སུ་
བསྐོར་བ་བྲིས་ནས་ཁ་སྦྱོར་དུ་བྱས་ཏེ་མཉེས་པར་བྱས་ན་གྲུབ་པ་ཆེན་པོ་བརྒྱད་
ཀྱང་སྟེར་བར་འགྱུར་ན་དངོས་གྲུབ་གཞན་ལྟ་ཅི་སྨོས། ཞེས་གསུངས་སོ། །དེ་
ལྟར་ན་ཕོ་ལ་མ་ཎི་བྷ་དྲ་སོགས་ཤར་ནས་ཕྱོགས་དང༌། ཀཱི་ལི་མ་ལི་ལ་སོགས་པ་
བཞི་ཕྱོགས་བྲལ་ལ་དགོད་པ་དང་། མོ་ལའང་དང་པོ་བཞི་དང༌། ཕྱི་མ་བཞི་སྟེ་
སྔར་དང་འདྲ་བར་གསུངས་ལ། རྒྱུད་སྡེ་འདི་རྣམས་སུ་གཡོན་དུ་བསྐོར་བའི་རྣམ་
གཞག་ཅིག་ཀྱང་མེད་པས་གཡས་བསྐོར་དང་། ཕྱོགས་ཤར་ནས་མགོ་བརྩམ་པ་
-395-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
བཞིན་དུ་མཚམས་མེ་ནས་རྩོམ་པ་ཤ་སྟག་ཡིན་པས་ཆོ་ག་ལ་སོགས་པའི་འགྲོས་
མི་གསལ་བ་རྣམས་སྐབས་ཀྱི་རྒྱུད་གང་ཡིན་གྱི་ཇི་ལྟ་བ་བཞིན་སྦྱར་དགོས་ཀྱི་
རྒྱུད་སྡེ་གོང་མ་བདེ་མཆོག་ལ་སོགས་པའི་རྒྱ་བཀབ་ཏུ་མི་རུང་སྟེ། འདི་བྱ་རྒྱུད་
རིགས་དྲུག་གི་ནང་ནས་འཇིག་རྟེན་ལས་འདས་པའི་རིགས། དེ་ལ་ཡང་དེ་བཞིན་
གཤེགས་པ་དང་པདྨ་དང་རྡོ་རྗེའི་རིགས་གསུམ་གྱི་ནང་ནས་དང་པོ། དེ་ལ་ཡང་
རིགས་ཀྱི་གཙོ་བོ་དང་། འཁོར་ལོ་བསྒྱུར་བ་དང་། ཡུམ་དང་གཙུག་ཏོར་དང་།
སེམས་དཔའ་སེམས་མ་ལ་སོགས་མང་བའི་ནང་ནས། འཁོར་ལོ་བསྒྱུར་བ་འཇམ་
དཔལ་རྩ་རྒྱུད་དང་སྦྲེལ་བར་བྱ་བ་འཇམ་དཔལ་དཔའ་བོ་གཅིག་སྒྲུབ་ཏུ་གྲགས་
པ་ཡིན་པའི་ཕྱིར། སྤྱིར་ཛམྦྷ་ལ་ཅིག་ཉིད་ཡོ་ག་དང་བླ་མེད་ཀྱིའང་གསང་འདུས་
དང་༑ དུས་འཁོར་སོགས་ནས་བཤད་པའི་སྒྲུབ་ཐབས་མང་བས་སྐབས་འདིར་ནི་
དཔའ་བོ་གཅིག་སྒྲུབ་ལ་རྟེན་དགོས་ཏེ། བྱ་སྤྱོད་ཀྱི་གཟུངས་ཐམས་ཅད་ཀྱི་འོག་
ཏུ་བླ་མེད་ཀྱི་ལྷ་སྔགས་བཞག་ཏུ་མི་རུང་བའི་ཕྱིར། དེས་ན། རྟེན་གང་ཡིན་གྱི་
ཞབས་དང་ཚད་པའི་གསེར་དང་དངུལ་ཟངས་ཀྱི་འདབ་མའམ་ཤོག་བུ་ལ་སོགས་
པ་པདྨ་འདབ་བརྒྱད་བྲིས་པའི་ལྟེ་བ་ལ་གཙོ་བོ་ཡབ་ཡུམ་དང་། འདབ་མ་ལ་རྒྱུད་
ལས་བཤད་པ་དེ་རྣམས་ཇི་སྐད་བརྗོད་པ་བཞིན་གོ་རིམ་དང་ཡི་གེ་འབྲུ་ལེན་མ་
ནོར་བ་ཤིན་ཏུ་དག་པར་བྲིས་པའི་སྭཱ་ཧཱའི་གོང་དུ་དྷ་ན་བུ་ཧཱི་ཤྲཱི་བྷུ་ཏི་པཱུཊྚི་ཀུ་རུ་
ཞེས་པའི་སྤེལ་ཚིག་རྒྱས་བསྡུས་གང་ཤོང་དང་། མི་ཤོང་ན་སྔགས་རྐྱང་པ་དེ་ཡང་
མི་ཤོང་ན་ཡབ་དགུ་ལ་ཛ་དང་། ཡུམ་དགུ་ལ་བཻ་ཡིག་རྐྱང་པའང་རུང་སྟེ་གཙོ་བོ་
ཡབ་ཡུམ་དབུ་ནུབ་བསྟན་དང་ཞལ་ཤར་བསྟན། སྟོད་སྨད་ཀུན་ཏུ་འཁོར་ཐམས་
ཅད་དབུ་ཕྱིར་བསྟན་དང་ཞལ་ནང་བསྟན་དུ་བྱས་ལ་བྲི་ཞིང་ཤོང་ན་ཕྱི་རུ་མུ་ཁྱུད་
-396-



རྟེན་གསུམ་བཞུགས་གནས་དང་བཅས་པའི་སྒྲུབ་ཚུལ་དཔལ་འབྱོར་རྒྱལ་མཚོ།
གསུམ་རིམ་གྱི་ནང་མ་ལ་དབྱངས་གསལ་བར་མ་ལ་ཡེ་དྷརྨཱ་ཕྱི་མ་ལ་རྡོ་རྭ། དེའི་
མཐར་མེ་རིའང་རུང་སྟེ་དབྱངས་གསལ་ནི་སྔགས་ཐམས་ཅད་ཀྱི་གཞི་ཡིན་ལ།
ཡེ་དྷམ་ནི་སྟོད་སྨད་ཀུན་ཏུ་ཇི་ལྟར་མང་གིན་བཟང་བའི་ཕྱིར་དང་། རྡོ་རྭ་མེ་རི་ནི་
རྒྱུད་ཀྱི་ལྷ་ཐམས་ཅད་ཀྱི་ཐུན་མོང་བ་ཡིན་པའི་ཕྱིར། ཤོང་ན་ལྷ་བྲིས་པའི་ཐུགས་
ཀར་སྔགས་བྲིས་ན་ཡང་རུང་ལ། ལྷ་ནི་ཡབ་ཐམས་ཅད་གཡས་བི་ཛ་པཱུ་ར་དང་
གཡོན་ནེའུ་ལི། ཡུམ་ཐམས་ཅད་གཡས་མཆོག་སྦྱིན་དང་། གཡོན་རིན་པོ་ཆེའི་སྙེ་
མ་འཛིན་པ་གསུས་པ་ཆེ་བ་ལ་སོགས་པ་གནོད་སྦྱིན་གྱི་ཉམས་དང་ལྡན་པའོ།།
ལེགས་པར་གྲུབ་ནས་ཁ་སྦྱར་གྱི་བར་དུ་རིན་པོ་ཆེ་དང་གོས་དར་དང་འབྲུ་དང་
ཟས་ལ་སོགས་པ་བཟང་རྒུ་གང་ཤོང་བཅུག སྦྲང་དང་ཀ་ར་དང་མར་གྱིས་ཁ་
སྦྱར་ཏེ། ཕོ་འཁོར་སྟེང་དང་མོ་འཁོར་འོག གཙོ་བོ་ཡབ་ཡུམ་གྱི་མདུན་རྟེན་
གྱི་མདུན་ཕྱོགས་སུ་འོང་བར་བྱས་ལ་དར་དམར་པོས་དྲིལ་ནས་མ་ནོར་བར་
གཞུག་གོ ། །
གསུམ་པ་རྩོད་པ་སྤང་པ་ནི། འོ་ན་བུ་སྟོན་ཐམས་ཅད་མཁྱེན་པས་ཡིག་
མགོ་ཕྱིར་བསྟན་མཛད་ཀྱང་ལྷོ་བྱང་གོ་ལྡོག་སྟེ་འཁོར་ལ་བྱེད་པ་མན་ངག་ཡིན་
ཞེས་གསུངས་པ་དང་། བླ་མ་དམ་པས་ཀྱང་སྟེང་མ་གཡོན་སྐོར་དང་འཁོར་གྱི་
ཡིག་མགོ་ནང་བསྟན་མཛད་པ་མ་ཡིན་ནམ་ཞེ་ན། ཕྱི་མས་དེ་ལྟར་མཛད་པའི་
ཡིག་ཆ་མ་མཐོང་ལ། མཛད་དུ་ཆུག་ཀྱང་སླ་སྟེ། དེ་དག་བསྟན་འཛིན་གྱི་གཙོ་བོ་
ཡིན་མོད་ཀྱི། དུས་དང་བསྟན་པའི་སྐུ་ཆགས་ཀྱི་དབང་གིས་ཡི་གེར་བྲིས་པ་ལ་
འཁྲུལ་པ་ཅུང་ཟད་སྲིད་པས་གང་གསུང་ཁས་མི་བླང་ངོ༌། །རྒྱུ་མཚན་ནི་སྔར་རྒྱས་
པར་བཤད་པའི་རིག་པ་རྣམས་ལ་ལན་གསུང་རྒྱུ་མེད་པའི་ཕྱིར་དང་། རྗེ་བཙུན་
-397-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
གོང་མ་རྣམས་དང་ཡང་འགལ་བའི་ཕྱིར་རོ། ཡང་ཁ་ཅིག་སྟེང་འཁོར་གཡོན་སྐོར་
དགོས་ཏེ། ཀཀྐིའི་དཀྱིལ་འཁོར་སོགས་ལ་ས་རྒྱན་དང་གནམ་རྒྱན་གྱི་ཁྱད་པར་
གྱིས་ལྷོ་བྱང་གོ་ལྡོག་དགོས་ཤིང་། ལག་ལེན་ལ་ཡང་བྱེད་པ་མང་གི ཁྱོད་ཀྱིས་
བཤད་པ་ནི་བྱེད་མཁན་ཉུང་བས་མི་འཐད་དོ་ཅེ་ན། དགོས་པ་གང་གིས་བསྒྲུབ།
རྒྱུད་རྒྱ་གཞུང་གི་ལུང་ནི་མེད། མན་ངག་ཡིན་གསུང་བ་ལ་ནི་ལན་བརྗོད་ཟིན་ཏོ།།
རིགས་པས་གྲུབ་ཏེ། མ་སློག་ན་འཇིག་རྟེན་སྤྱིའི་ལྷོ་བྱང་དང་མི་མཐུན་པའི་ཕྱིར་
ཞེ་ན། ལྷོ་བྱང་ལ་སོགས་ པའི་ཕྱོགས་ཐམས་ཅད་ལྟོས་འཇོག་ཁོ་ན་ཡིན་ལ།
འདིར་ལྟོས་སའི་གཙོ་བོ་ནི། རང་རང་གི་དཀྱིལ་འཁོར་བའི་གཙོ་བོ་ཡིན་གྱི་
འཇིག་རྟེན་སྤྱི་དང་བསྟན་དོན་མེད་ཅིང་གཙོ་བོའི་གཡས་གཡོན་ལོག་པའི་སྐྱོན་
འབྱུང་བས་མི་འཐད་དོ། །མི་འབྱུང་སྟེ། གཙོ་བོའི་དབུ་ཤར་ལ་བསྟན་ནོ་ཅེ་ན།
རྒྱབ་མདུན་ལོག་པས་ཀྱང་དེ་ལས་ཀྱང་སྐྱོན་ཆེའོ་ཞེས་བརྗོད་ཟིན་ཏོ། །མང་བས་
ཉུང་བ་སུན་འབྱིན་པ་མི་ནུས་ཏེ། དག་པ་དང་མ་དག་པ་གཉིས་ཕྱི་མ་ཆེས་མང་
བའི་ཕྱིར་ཏེ། ཤེས་པ་དང་མི་ཤེས་པ་གཉིས་ཕྱི་མ་ཤིན་ཏུ་མང་བའི་ཕྱིར་རོ།།
གསུམ་པ་ནི། དེ་ལྟར་གནམ་རྒྱན་གྱི་དཀྱིལ་འཁོར་ཡང་ས་རྒྱན་ཇི་བཞིན་དུ་བྲིས་
ནས༑ སྟེང་དུ་སྦྱར་བར་བྱས་པ་ཡིན་གྱིས་མངོན་སུམ་ལྟར་སྣང་གི་འཁྲུལ་པ་སྐྱེད་
པར་མི་བྱའོ། །དེ་ལྟར་བྱས་ན་ལྷོ་བྱང་འཆུགས་ པ་དང་། འཁོར་གྱི་ལྷ་རྣམས་
བཞེངས་པའི་ཚེ་དབུ་མཐུར་དུ་འཕྱང་བར་འགྱུར་བས་ས་རྒྱན་དང་མི་འདྲ་བར་
གནམ་རྒྱན་ལ་ནི་འཁོར་གྱི་ལྷ་རྣམས་དབུ་གང་བསྟན་དུ་བྱ་དགོས་སོ་ཞེས་ཁ་ཅིག་
ལག་ལེན་ལ་ཡང་བྱེད་དོ། །དེ་ལ་ནི་དེ་ལྟ་ན་གནམ་རྒྱན་གྱི་དཀྱིལ་འཁོར་ལ་
མདའ་ཡབ་ནང་དུ་བྲི་དགོས་པར་འགྱུར་ཏེ། ས་རྒྱན་ལྟར་བྲིས་ན་བསླངས་པའི་ཚེ་
-398-



རྟེན་གསུམ་བཞུགས་གནས་དང་བཅས་པའི་སྒྲུབ་ཚུལ་དཔལ་འབྱོར་རྒྱལ་མཚོ།
བྲེ་ཁ་སྦུབ་པ་ལྟ་བུར་འགྱུར་བའི་ཕྱིར་རོ། །འདོད་ན། དེ་འདྲའི་དཀྱིལ་འཁོར་ནི་
རྡོ་རྗེ་འཆང་གིས་ཀྱང་མི་མཁྱེན་ནོ། །སྐྱོན་མེད་དེ། བར་སྣང་དེ་ཉིད་བསྒྱུར་ནས་
ལྡང་བས་སོ་ཞེ་ན། རྟེན་གྱེན་དུ་ལངས་ནས་ཀྱང་བརྟེན་པ་མགོ་མཐུར་དུ་འཕྱངས་
པ་ཡོང་བར་གཟིགས་པ་དེ་འདྲའི་བློས་སློང་ངོ་མཚར་ཆེའོ། དེ་ལྟར་ལེགས་པར་
གྲུབ་ནས་རབ་གནས་ཀྱི་ཆོ་ག་དགེ་ལེགས་རྒྱ་མཚོར་ཇི་སྐད་བཤད་པའི་ཆོ་ག་ཐུན་
མོང་དང་ཐུན་མོང་མིན་པ་སྐབས་སུ་གང་བབ་ཀྱི་རབ་གནས་ལེགས་པར་བྱའོ།།
དེ་ལྟར་ན་རབ་ཏུ་གནས་བྱའི་རྟེན་གྱི་སྒྲུབ་ཚུལ་མདོ་ཙམ་བརྗོད་པ་སྟེ། ཤིན་ཏུ་
རྒྱས་པར་ནི་རྡོ་རྗེ་སློབ་དཔོན་ཆེན་པོ་དག་གིས་སྤྱོད་ཡུལ་ཡིན་པས་ད་ལྟར་གྱི་
སློབ་དཔོན་རྣམས་ཀྱི་ཡུལ་ལས་འདས་ཤིང་ཡི་གེ་ཡང་མང་ཀྱི་དོགས་པས་མ་སྤྲོས་
སོ༑ །ཕན་བདེའི་རྩ་བ་ཐུབ་བསྟན་ནམ་མཁའི་ངོགས། །རྟེན་གསུམ་དགེ་འདུན་
སྡེ་དང་བཅས་པ་ཡི། །ཉི་ཟླ་རྒྱུ་སྐར་སྣང་བས་ཁྱབ་ཕྱིར་དུ། །དེ་དག་སྒྲུབ་ཚུལ་
དཔལ་འབྱོར་རྒྱ་མཚོ་འདི། །ཤེས་བྱའི་གནས་ཀུན་ལྷག་མའི་མུན་བྲལ་བར། །ཇི་
བཞིན་སྣང་བྱེད་བློ་གྲོས་རྟ་ལྗང་ཅན། །ཕན་བདེའི་པད་ཚལ་ཆེ་ཆེར་རྒྱས་འདོད་
པའི། །སྐད་གཉིས་སྨྲ་བ་པྲཛྙཱ་རཉྫས་སྦྱར། །འདིས་མཚོན་དགེ་བའི་གཟི་འོད་སྟོང་
འབར་བས། །མི་ཤེས་མུན་པའི་དགྲ་ལས་རྣམ་རྒྱལ་ཏེ། །ཆོས་ཀྱི་རྒྱལ་སྲིད་གླིང་
ལ་དབང་བསྒྱུར་བའི། །ཆོས་ཀྱི་རྒྱལ་པོ་ཉི་མར་བདག་གྱུར་ཅིག །མྱོས་ལྡན་
གྱི་ལོ་སྣོན་གྱི་ཟླ་བའི་བཅུ་དགུ་མཆོད་པ་ལ་གྲུབ་བོ།། །།སརྦ་བྷ་ཝནྟུ། །
-399-



བཀའ་གདམས་ཐིག་ལེ་བཅུ་དྲུག་གི་དབང་གི་ལྷན་
ཐབས་བཞུགས་སོ། །
ན་མོ་མཉྫཤྲཱི་ཡེ། འདིར་བཀའ་གདམས་གླེགས་བམ་གྱི་ཐིག་ལེ་བཅུ་དྲུག་
གི་དབང་ཆོག་རྙིང་པ་ལ་ཁ་སྐོང་དོན་ལ་ཐོབ་ངེས་འགའ་ཞིག་བརྗོད་པར་བྱ་སྟེ།
འདི་གླེགས་བམ་ཚང་མ་རང་ཐུགས་ལ་བཞུགས་པ་འབྲོམ་གཞོན་ནུ་བློ་གྲོས་ཀྱིས་
མཛད་པར་སྣང་ནའང་། དཀྱིལ་འཁོར་ཐིག་རྩ་ཧ་ཅང་བསྡུས་ཤིང་། བྲིས་ཆད་
ཡུན་རིང་ལོན་པ་ཞིག་ཀྱང་ཡིན་པར་སྣང་བས། ཤིན་ཏུ་གདབ་དཀའ་བར་འདུག་
པ་ལ། དོན་གྱི་ཐོབ་པ། རྒྱས་པ་སྒོ་བཅུ་དྲུག་པ་བྱེད་ཅེས་སོགས་ལ་བསྟེན་ནས་
འདི་ལྟར་བྱ་སྟེ། རྒྱས་པ་སྒོ་བཅུ་དྲུག་ལ། འབྲིང་སྒོ་བཞི་པ། བསྡུས་པ་སྒོ་གཅིག་
མ་སྟེ། རེ་རེ་ཞིང་ཡང་རབ་རྩིག་པ། འདོད་སྣམ། ཕ་གུ དྲ་ཕྱེད། ཤར་བུ། མདའ་
ཡབ༑ སྒོ་སྒོ་ཁྱུད། འགྲམ་ལོགས་རྣམས་སྤྱི་དང་འདྲ་བ། འབྲིང་རྩིག་པ་འདོད་
སྣམ་དྲ་ཕྱེད། སྒོ་དང་སྒོ་ཁྱུད་ཙམ་ཡོད་པ། ཐ་མ་རྩིག་པ་འདོད་སྣམ་ཙམ་སྟེ།
རྒྱས་པའི་རྒྱས་པ་སོགས་གསུམ་གསུམ་དུ་འགྱུར་མོད། རྒྱས་པའི་རྒྱས་པ་དང་།
དེ་ཡང་ནང་མ་ཉིས་འགྱུར་ཕྱི་མ་ལ་བྱེད་པ་སོགས་ནི་སྒྲུབ་མི་ནུས་ཤིང་། ནང་དུ་
མི་ཤོང་བས། སྤྱིར་བཟོ་ཐིག་སྟེ། བཅུ་དྲུག་པོ་ཐམས་ཅད་ཀྱང་རྩིག་པ་སོགས།
ཞེང་ཚད་མཉམ་པ་ བྱས་ན་རྒྱས་ པའི་འབྲིང་བསྡུས་གང་འགྲུབ་དང༌། འབྲིང་
-400-



བཀའ་གདམས་ཐིག་ལེ་བཅུ་དྲུག་གི་དབང་གི་ལྷན་ཐབས།
ལའང་འབྲིང་ལྟ་བུ་བྱའོ། །ཀུན་གྱི་མཐའ་ལ་རྡོ་ར་མེ་རི་བྱས་ནའང་མི་རུང་བ་ཆེར་
མེད་ཀྱང་། འཇའ་རིས་དང་པདྨ་དཀར་པོའི་འདབ་མ་དུ་ཤོང་གི་ཟླུམ་སྐོར་འདབ་
མ་ལས་འཇའ་རིས་ཏེ། པད་འདབ་ལས་འཇའ་རིས་འདབ་ཀྱི་ཆེ་བའི་ཟླུམ་ཐིག་
གསུམ་རིམ་གང་འབྱོར་བྱས་པའི་ནང་དུ་ཚངས་ཟུར་སྤྱི་དང་འདྲ་བ་བྱས་ནས་ཟླུམ་
ཐིག་ནང་མ་ལ་རེག་པར་དཀྱིལ་འཁོར་ཕྱི་མའི་མདའ་ཡབ་ཀྱི་ཐིག་བྱས་པའི་ནང་
དུ་ཕྱི་མ་འདི་ལ་རྟ་བབས་བྱས་ན་མཛེས་པས། རྩིག་པ་འདོད་སྣམ་སོགས་ལོགས་
ཐིག་ཚང་མ་ཅི་ཙམ་ཤོང་བའི་གཟོ་ཐིག འདིའི་རྩ་ཐིག་ནས་ཚངས་ཐིག་རྒྱ་གྲམ་
གྱི་བར་སུམ་བཏུབས་བྱ། དེ་རེ་རེ་ཡང་ལྔ་བཏུབས་ཚད་ལྡན་བྱས་པའི་ཐིག་རེ་རེ་
བཞིན་གྱི་ཕྱི་རུ་རྩིག་པ་དང་། འདོད་སྣམ་དང་ངེས་པར་དང་། ཤོང་ན་དྲ་ཕྱེད་ཀྱང་
བྱ་སྟེ། དེ་གཉིས་རྩིག་པ་ལས་རེ་རེ་ཞིང་ཉིས་འགྱུར་བྱ། དེའི་ཕྱི་རུ་ལྷ་སྣམ་དགོས་
པས་ལྔ་བཏུབས་པ་ཐམས་ཅད་ཀྱང་། ཕྱེད་བཤགས་ཀྱི་ཕྱེད་ནང་མ་ལ་རྩིག་པ་
སོགས་དང་། ཕྱི་མ་ལ་ལྷ་སྙམ་མོ། །སྒོ་ནི་ནང་མའི་བརྒྱད་ཆ་ངེས་པར་བྱ་ཞིང་།
ཕྱི་མའི་བརྒྱད་ཆ་ནི་ལོགས་ཐིག་རྣམས་བཟོ་ཐིག་ཏུ་སོང་བས་ཧ་ཅང་ཆེས་ཡོང་
བས་ན་ཅི་མཛེས་ཏེ། ནང་མའི་བརྒྱད་ཆ་ཡོང་བར་ཐིག་རྩེ་བཟུང་ནས་ཕྱི་མའི་ཐད་
དུ་གང་འཚམས་བསྐྱེད་དེ། གསེགས་འགྲོས་སུ་ཏལ་མར་བཏབ་པས་སྒོ་ཐིག་ཅིག་
ཆར་འབྱུང་ལ། འབྲི་བའི་ཚེ་གསེགས་ཁ་དྲང་ཐ་དད་དུ་བཅོས་ནས་བྲིས་པས་ཤིན་
ཏུ་མཛེས་པར་འབྱུང་ཞིང་། དེ་ཡང་སྒོ་ཁྱུད་ཀྱི་རྩིག་པའི་ཕྱེད་དུ། རྩིགས་པའི་ཆེད་
ཀྱི་ཐིག་རིང་ངོས་རེ་རེར་ཡང་གཉིས་གཉིས་བྱའོ། །ལྷ་སྣམ་བཅོ་ལྔ་པོ་ཐམས་ཅད་
ལ་མཆོད་རྟེན་ཕྱོགས་མདོག་དང་：བཏུན་ [སྟུན]པའི་མཛེས་ཚོན། ནང་མ་ནང་
མ་ནས་ཕྱི་མ་ཕྱི་མ་ལ་གཉིས་གཉིས་འཕེལ་བ་བྲི་ཞིང་། དབུས་མའི་ནང་དུ་པདྨ་
-401-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
འདབ་བཞིའི་ལྟེ་བར་ཡུམ་ཆེན་མོ། ཤར་དུ་ཐུབ་པ། ལྷོར་སྤྱན་རས་གཟིགས།
ནུབ་དུ་མི་གཡོ་བ། བྱང་དུ་སྒྲོལ་མ་རྣམས་ཀྱི་སྐུ་བྲི་བའམ། ལུགས་མ་སོགས་
དགོད་པའམ། ས་བོན་འབྲི་བ་སོགས་གང་འགྲུབ། ལྷ་སྣམ་རྣམས་ཐམས་ཅད་ནི་
ཕྱོགས་མདོག་བྱའོ། །དབང་ལ་ཆུ་དབང་ཙམ་ཡང་མི་གསལ་བར་ཐུགས་ཀའི་འོད་
ཟེར་གྱི་བྱིན་བརླབས་ཙམ་བྱེད་པར་གསལ་བ་ལྟར། ཆུ་དབང་སོགས་མི་བྱེད་ན།
བུམ་པ་བཤོམ་སྒྲུབ་དང་སྙེན་པ་རྒྱས་པར་བཤད་པ་དགོས་མེད་དུ་འགྱུར་བས།
བུམ་པ་སོ་སོའི་ནང་གི་ལྷའི་ཐུགས་ཀ་ནས་ཡེ་ཤེས་ཀྱི་བདུད་རྩིའི་རྒྱུན་བབས།
བུམ་ཆུ་དང་གཅིག་ཏུ་གྱུར་པའི་བུམ་ཆུ་ཐིག་ལེ་རེ་རེ་བཞིན་བསྡུས། བུམ་པའམ་
དུང་ཆོས་སུ་བླུག་ལ། བླ་མའི་ཐུགས་ཀའི་འོད་ཟེར་གྱི་ཕྱོགས་ཅུའི་ཞིང་ནས་
སངས་རྒྱས་དང་བྱང་སེམས་ལྷ་དང་ལྷ་མོ། ཁྲོ་བོ་ཁྲོ་མོ་དཔག་དུ་མེད་པ་སྤྱན་
དྲངས་ཏེ་སློབ་མའི་སྟེང་ཕྱོགས་སུ་བཞུགས། དབང་ལྷ་རྣམས་ཀྱི་གདུགས་དང་
རྒྱལ་མཚན་ལ་སོགས་པའི་མཆོད་སྤྲིན་གྱིས་བར་སྣང་འགེངས། མེ་ཏོག་དང་གུར་
：ཀུམ་ [གུམ] དང་ཙནྡན་ ཕྱེ་མ་ སོགས་ ཀྱི་ཆར་འབེབས། ལྷའི་རྔ་བོ་ཆེ་ལ་
སོགས་པ་རོལ་མོའི་སྒྲ་དང་། བཀྲ་ཤིས་ཀྱི་ཚིགས་：གཅད[བཅད]གསུང་བར་
མོས་ནས། ཕུན་སུམ་ཚོགས་པ་ སོགས་ རོལ་མོ་དང་བཅས་པ་རྗོད། ཇི་ལྟར་
བལྟམས་སོགས་དང་། ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མ་ཡེ་ཤྲི་ཡེ་ཧཱུྃ། ཞེས་
སྤྱི་བོ་ནས་དབང་བསྐུར། བུམ་ཆུ་སྦྱིན་ཞིང་གཏོར་བས་ལུས་གང་། དྲི་མ་དག
ལྷ་རང་རང་གི་ས་བོན་གྱིས་སྤྱི་བོར་བརྒྱན་པ་ལ་དབང་ལྷ་བསྟིམ་པ་ཙམ་ནི་ཀུན་
ལ་བྱའོ།།
སྤྱིར་ནི་འདི་བསྟན་པ་ཡོངས་རྫོགས་ཀྱི་ཉམས་ལེན་ཡིན་པས། ཐིག་ལེ་ཕྱི་
-402-



བཀའ་གདམས་ཐིག་ལེ་བཅུ་དྲུག་གི་དབང་གི་ལྷན་ཐབས།
མ་སྣོད་བཅུད་སྤྱིའི་དག་སྣང་བསྐྱེད། དེ་ནས་གསུམ། འདུལ་བ་མདོ་སྡེ་མངོན་པ་
སྟེ༑ མདོ་ཕྱོགས་ཀྱི་རྟོག་པ་སྐྱེད་པའི་དབང་དང་། དེ་ནས་བཞི་བྱ་རྒྱུད། དེ་ནས་
སྒྲོལ་མ་ཁྲོ་མོ་དང་། མི་གཡོ་བ་སྤྱོད་རྒྱུད། དེ་ནས་བཞི་རྣལ་འབྱོར་རྒྱུད། ཉམས་
ལེན་བྱིན་བརླབས་བརྒྱུད་པའི་རྡོ་རྗེ་འཆང་བླ་མེད་སྤྱི། གཉིས་མེད་བྱང་སེམས་ཀྱི་
ངོ་བོ་སངས་རྒྱས་ནི་གཉིས་མེད་རྒྱུད་དེ་དེ་ལྟར་ན། མདོ་ཕྱོགས་ལ་འོད་ཟེར་ཆེན་
པོའི་དབང་བསྐུར་ལྟ་བུར་བྱིན་གྱི་རློབ། བྱ་རྒྱུད་ལ་ཆུ་དང་ཅོད་པཎ། སྤྱོད་རྒྱུད་ལ་
དེ་གཉིས་དང་རྡོར་དྲིལ་མིང་། རྣལ་འབྱོར་རྒྱུད་ལ་དེ་རྣམས་དང་དམ་ཚིག་གསུམ་
སྦྱིན་གྱི་རྡོ་རྗེ་སློབ་དཔོན། བླ་མེད་ལ་དབང་བཞི་ཚང་བར་བསྐུར་ནའང་། བླ་མ་
དང་སློབ་མ་ཀུན་རྒྱུད་སྡེའི་དབང་རྫོགས་པར་ཐོབ་པའི་དབང་པོ་རབ་ལ་ཤིན་
ཏུའང་རུང་ཞིང་། ལམ་གྱི་ཚེ་ཡང་དེ་ལྟར་ཉམས་སུ་བླང་ངོ་། །འདིར་ནི་སློབ་མ་
གཙོ་བོར་མདོ་སྡེ་ལ་རྟེན་ནས་སེམས་འདུལ་བ། རྒྱུད་སྡེ་ལ་འདྲིས་ཆུང་བའི་དབང་
དུ་བྱས་ནས། གནས་སྐབས་ཀྲི་ཡའི་ལྷ་ལྔ་ཞིག བྱ་རྒྱུད་ལས་གཙོ་བོར་སྟོན་པར་
གསུང་བས། སྔར་བཤད་པ་ཙམ་དང་སློབ་མའང་སྤྱན་རས་གཟིགས་དཀར་པོ་
ཞལ་གཅིག་ཕྱག་གཉིས་པ་མཆོག་སྦྱིན་དང་པད་དཀར་འཛིན་པ་ཙམ་དུ་གསལ་
བ་དངོས་སུ་དུ་ཡོད་ཀྱི་སྟེང་དུ་སེམས་ཅན་ཐམས་ཅད་ཀྱང་རྣམ་པ་དེ་ལྟ་བུར་
བསྒོམས་པ་ལ་དབང་བསྐུར་ཞིང་། གཙོ་བོར་དད་མོས་དང་དག་སྣང་སྐྱེད་དུ་
འཇུག་པ་ལ་ནན་ཏན་བྱའོ། །ཕྱིའི་བཀོད་པ་བསམ་ཡས་ལ་ལྷ་བསྒོམ་དུ་བཞུག་པ་
ཙམ་ལས་མི་གསལ་ཡང་། ཁྲུས་དང་སྐྱབས་འགྲོ་སེམས་བསྐྱེད་སྡོམ་བཟུང་ཐུན་
མོང་བ་ཙམ་བྱས་ནས། སྣོད་ཀྱི་དཀྱིལ་འཁོར་ཆེན་པོའི་ཤར་སྒོ་ནས་བླ་མ་ཁྲིད་དེ་
ནང་དུ་སླེབས་པ་ན། གཞལ་ཡས་ཁང་ཡི་གེ་དྲུག་གི་རྣམ་ལྡན་མཚན་ཉིད་ཐམས་
-403-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ཅད་ཡོངས་སུ་རྫོགས་པའི་ནང་དུ། པད་དཀར་འདབ་མ་སྟོང་ལྡན་གྱི་ལྟེ་བ་ཞུན་
མའི་སྟེང་དུ་ཡི་གེ་ཧཱི༔དཀར་པོ་ཡོངས་སུ་གྱུར་པའི་ཐིག་ལེ་དཀར་པོ་ནམ་མཁའ་
ལྟར་མཐའ་མེད་པ་ཞིག་སྤྱན་རས་གཟིགས་རྒྱལ་བ་རྒྱ་མཚོ་ཕྱག་སྟོང་སྤྱན་སྟོང་
ནམ་མཁའ་གང་ཁྱབ་དུ་སྐུས་ཁྱབ་པ་བ་སྤུ་རེ་རེའི་བུ་：ཁ [ག]་ན་ཡང་སངས་
རྒྱས་ཀྱི་ཞིང་གྲངས་མེད་པ་རྣམས་ན་སངས་རྒྱས་བྱང་སེམས་གྲངས་མེད་པ་དང་
བཅས་པ་མཐོང་བས། དད་མོས་བསམ་གྱིས་མི་ཁྱབ་པས། དངོས་བཤམས་ཡིད་
ཀྱིས་སྤྲུལ་པ་ཀུན་བཟང་རྣམ་འཕྲུལ་གྱི་མཆོད་པས་མཆོད་པར་བསམ་ཞིང་། མེ་
ཏོག་དམ་པ་ཕྲེང་བ་དམ་པ་དང་། ཞེས་སོགས་མཆོད་འབུལ་ཐུན་མོང་བ་གང་
འགྲུབ་དང་། བཅུ་གཅིག་ཞལ་གྱི་བསྟོད་པ་བྱ། ཡན་ལག་བདུན་པ་ཐུན་མོང་དང་
ཐུན་མོང་མིན་པ་གང་འགྲུབ་ཚར་གསུམ་སོགས་བྱས་ནས། ལྷ་ཐམས་ཅད་ཀྱིས་
ཀྱང་སྔགས་གསུང་ཞིང་། སེམས་ཅན་ཐམས་ཅད་ཀྱིས་ཀྱང་ཟླ་བར་མོས་ནས་
ཡིག་དྲུག་ ཟླ་ཞིང་བསྐོར་བ་གང་འགྲུབ་བྱ། དེ་ནས་སངས་རྒྱས་བྱང་སེམས་
ཐམས་ཅད་ཀྱི་ཐུགས་ཀ་ནས་བྱང་ཆུབ་སེམས་ཀྱི་འོད་ཟེར་འཕྲོས་པ་སློབ་མའི་
གནས་གསུམ་དུ་ཐིམ་པས། བྱིན་གྱིས་བརླབས་ཤིང་། བུམ་ཆུས་དབང་བསྐུར་
ཚུལ་སྔ་མ་བཞིན་བྱས་པས་རྒྱལ་བ་རྒྱ་མཚོ་ཤིན་ཏུ་དགྱེས་ཏེ། ཐུགས་ཀའི་པདྨོ་ཁ་
ཕྱེ་བའི་ནང་དུ་བཞུགས་ནས་ཤཱཀ་ཐུབ་ཀྱི་དཀྱིལ་འཁོར་བསྒོམ་པ་སོགས་གཞུང་
བཞིན་ལ་འདི་དག་སྦྱར་བར་བྱའོ། །ཞེས་པ། འབྲོམ་སྟོན་གྱི་རྣམ་འཕྲུལ་སྟག་
ཚང་སེང་གེ་རྒྱལ་མཚན་བཟང་པོས་དངོས་སུ་བྱིན་གྱིས་རླབས་པའི་ལོཙྪ་བ་ཤེས་
རབ་རིན་ཆེན་རྒྱལ་མཚན་དཔལ་བཟང་པོས་བཀོད་པའོ། །མངྒ་ལཾ།
-404-



༄༅། །གསོ་དཔྱད་ཉེར་མཁོ་གཅེས་བསྡུས་ཞེས་བྱ་བ་
གསར་དུ་བྱོན་པ་སྟག་ཚང་ལོ་ཙཱ་བའི་ལེགས་བཤད་
ཤེས་རབ་ཆོས་འབྱོར་གྱི་ཉམས་ལེན་ཅེས་བྱ་བ་
བཞུགས་སོ། །
ན་མོ་མཉྫགྷོ་ཥཱ་ཡ། བླ་མ་སངས་རྒྱས་ཀླུ་སྒྲུབ་ཡབ་སྲས་དང་། །སྲོག་འཚོའི་
སློབ་དཔོན་དཔའ་བོ་ལ་བཏུད་ནས། །ཡན་ལག་བརྒྱད་པའི་སྙིང་པོ་བསྡུས་པ་
ལས༑ ༑གསོ་དཔྱད་སྙིང་པོ་གསལ་བ་འདིར་བརྗོད་བྱ། །བྱུང་ཚུལ་རྒྱས་ཤིང་
བརྗོད་བྱའི་གནས་བསྡུས་པ། །གཞན་དུ་བརྗོད་ཟིན་འདིར་ནི་གསོ་ཐབས་ཀྱི།།
མན་ངག་ལག་ཏུ་བླང་བའི་རིམ་པ་རྣམས། །མཁས་རྨོངས་ཀུན་ལ་ཕན་པ་བཤད་
པར་བྱ། །དེ་ཡང་བརྗོད་བྱ་གསོ་བའི་ཡན་ལག་བརྒྱད། །བརྗོད་བྱེད་གནས་དྲུག་
ལེའུ་བརྒྱ་ཉི་ཤུ། །ཚིགས་ བཅད་དགུ་སྟོང་ཉིས་བརྒྱ་བཞི་བཅུའོ། །ཡན་ལག་
བརྒྱད་ནི་ལུས་སྤྱིར་གསོ་བ་དང་། །བྱིས་པ་གདོན་དང་ལུས་ཀྱི་སྟོད་གསོ་དང་།།
རྨ་དང་དུག་དང་རྒས་དང་རོ་ཙ་རྣམས། །རེ་རེ་ལ་ཡང་གསོ་བའི་ཡན་ལག་སྦྱར།།
ལུས་ཀྱི་སྟོད་ནི་མགོ་བོ་སྤྱི་དགོས་ཏེ། །དབང་པོའི་གཙོ་བོ་མཐའ་དག་དེར་གནས་
ཕྱིར༑ ༑བརྗོད་བྱེད་གནས་དྲུག་ཅེས་བྱ་འདི་ལྟ་སྟེ། །མདོ་གནས་ལུས་གནས་ནད་
གཞིའི་གནས་དང་ནི། །གསོ་གནས་ཆོ་ག་གྲུབ་གནས་ཕྱི་མའི་གནས། །དེ་དག་
-405-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ལེའུའི་གྲངས་ནི་རིམ་པ་བཞིན། །སུམ་ཅུ་དང་ནི་དྲུག་དང་བཅུ་དྲུག་དང༌། །ཉེར་
གཉིས་དྲུག་དང་བཞི་བཅུ་ཐམ་པའོ། །འདི་དག་རྒྱུད་གསུམ་དུ་ཡང་བསྡུ་བར་
བཤད༑ ༑རྩ་རྒྱུད་བཤད་རྒྱུད་ཕྱི་མའི་རྒྱུད་རྣམས་སོ། །དང་པོ་མདོ་གནས་ལེའུ་
དང་པོ་སྟེ། །གླེང་གཞི་རྩ་བ་ལྟ་བུར་མདོར་བསྟན་ཕྱིར། །གཉིས་པ་དེ་གནས་
གནས་ལྔ་རྫོགས་པར་ཏེ། །རྩ་བ་དེ་ཉིད་རྒྱ་ཆེར་བཤད་ཕྱིར་རོ། །དེ་ཡང་མདོ་
གནས་ལྷག་མས་ཐུན་མོང་དང་། །གཞན་གྱིས་ཐུན་མོང་མིན་པའི་ཚུལ་དུ་བཤད།།
ཀུན་གྱི་ཡན་ལག་དང་པོ་རྒྱ་ཆེར་བསྟན། །ཕྱི་མ་ཕྱི་མའི་གནས་ཀྱིས་ལེགས་པར་
བསྟན༑ ༑དེ་ཡང་ཡན་ལག་གཞན་བདུན་བཤད་ཕྱིར་ཏེ། །བྱིས་པ་གསོ་ལ་ལེའུ་
དང་པོ་གསུམ། །དེས་ནི་རིམ་བཞིན་གདོན་གསོ་བ་ལ་བཞི།། ལུས་སྟོད་གསོ་ལ་
ལེའུ་བཅུ་བདུན་ཏེ། །རྨ་གསོ་ལ་བཅུ་དྲུག་གསོ་བ་ལ་བཞི། །རྒས་དང་རོ་ཙ་གསོ་
ལ་རེ་རེའོ། །གནས་ནི་དང་པོ་ལྔ་ཡི་བརྗོད་བྱ་ཡང་། །རིམ་བཞིན་གསོ་དཔྱད་
མདོར་བསྟན་དེ་ཉིད་དང་། །ལུས་ཀྱི་སྐྱེ་གནས་འཇིག་ཚུལ་འཚོ་ འཆིའི་ལྟས།།
ནད་རྣམས་གང་ལས་ཇི་ལྟར་བྱུང་ཚུལ་དང་། །དེ་དག་སོ་སོའི་གསོ་ཚུལ་ཁྱད་པར་
དང་༑ ༑དཔྱད་ཀྱི་གཙོ་བོ་ཆོ་གས་སྒྲུབ་དགོས་པ། །སྐྱུག་འཁྲུ་སྣར་བླུགས་མས་
བཏང་འཇམ་རྩུབ་བོ། །འདི་དག་ལེགས་པར་ཤེས་ནས་བསྡུས་པ་ཡི། །བོད་སྨན་
མཁས་པས་སྦྱར་བའི་རྒྱུད་བཞི་དང་། །གསོ་དཔྱད་ཕན་པ་ཅེས་བྱའི་མདོ་དང་ནི།།
གཅེས་གྲུབ་ལ་སོགས་ལག་ལེན་མང་མཐོང་ཞིང་། །ཀུན་ཀྱང་རྩ་བར་གཏུགས་
ནས་ལེགས་བརྟགས་ཏེ། །ཉེར་མཁོ་གཅེས་བསྡུས་ལེའུ་བཅུ་པ་བྱ།། །
དེ་ཡང་ནད་གཞི་བཤད་དང་རིམས་ནད་གསོ། །མགོ་ནད་སྤྱིར་གསོ་བྱེ་
བྲག་མིག་ནད་གསོ། །རོ་སྟོད་ནད་གསོ་སྟོད་ཀྱི་ནང་ཁྲོལ་གསོ། །ནང་ཁྲོལ་སྨད་
-406-



གསོ་དཔྱད་ཉེར་མཁོ་གཅེས་བསྡུས་ཞེས་བྱ་བ། །
གསོ་ལོང་ ཁ་མན་ཆད་གསོ། །འབྱུང་འཁྲུགས་སྤྱིར་གསོ་སྐྲངས་རྨ་ལ་ སོགས་
གསོ༑ ༑དང་པོ་སྐྱེས་བུ་ཀུན་ལ་ནད་བཞི་སྟེ། །ལུས་སེམས་ནད་དང་ལྡན་སྐྱེས་གློ་
བུར་ནད། །གཉིས་པ་མཆོག་སོགས་གསུམ་པ་བཀྲེས་སྐོམ་ཏེ། །བཞི་པ་རྨ་གསོ་
གསར་དུ་བྱུང་བའོ། །འདིར་ནི་དང་པོ་རྒྱ་ཆེར་བཤད་བྱ་སྟེ། །ལུས་ཀྱི་ནད་གཞི་
རླུང་མཁྲིས་བད་ཀན་གསུམ། །སྙོམས་པས་ལུས་འཚོ་ནད་མེད་བདེ་བར་བྱེད།།
མ་སྙོམས་འཁྲུག་པས་ལུས་རྣམས་ནད་སྐྱེད་བྱེད། །ཀུན་ཀྱང་ལུས་ཀུན་ཁྱབ་པར་
གནས་མོད་ཀྱི། །གནས་ཀྱི་གཙོ་བོ་སྙིང་ཀ་ཡན་ཆད་དང༌། །ལྟེ་བའི་བར་དང་ལྟེ་
བ་མན་ཆད་ལ། །བད་མཁྲིས་རླུང་གསུམ་གནས་ཞེས་གཞུང་འདིར་བཤད། །དུས་
ཀྱི་འཁོར་ལོར་མགྲིན་པ་ཡན་ཆད་དང་། །དེ་མན་སྙིང་ཁའི་བར་དང་ལྟེ་བ་མན།།
མཁྲིས་པ་བད་ཀན་རླུང་གི་གནས་སུ་གསུང་། །ནང་ཚན་སོ་སོའི་གནས་ནི་སྔར་
བཤད་ཟིན། །དུས་ནི་བད་མཁྲིས་རླུང་རྣམས་རིམ་པ་བཞིན། །དཔྱིད་སྟོན་སོས་
ཀའི་དུས་སུ་ལྡང་བར་བཤད། །དེ་བཞིན་ཉིན་མཚན་གཉིས་ཀའི་སྔ་ཆ་དང་།།
དགུང་དང་ ཕྱི་ཆ་ རིམ་བཞིན་ལྡང་བར་ངེས། །ཟས་ཀྱང་མ་ཞུའི་བར་དང་ ཞུ་
མཚམས་དང་། །ཞུ་རྗེས་རྣམས་ལ་རིམ་བཞིན་སྐྱེ་བར་གསུངས། །རོ་དྲུག་ནང་
ནས་མངར་སྐྱུར་བད་ཀན་བསྐྱེད། །ཚ་བ་དང་ནི་ལན་ཚྭས་མཁྲིས་པ་སྟེ། ཁ་བ་སྐ་
བས་རླུང་ནི་བསྐྱེད་པས་ན། །རླུང་ནི་ལན་ཚྭ་སྐྱུར་པོས་འཇོམས་པར་གསུངས།།
དེ་བཞིན་མངར་དང་སྐ་བ་མཁྲིས་པའི་དགྲ། །གཞན་གཉིས་བད་ཀན་འཇོམས་
པའི་མཆོག་ཡིན་ནོ། །གཞན་ཡང་བད་སྐན་རྒྱུ་ནི་སྣུམ་བག་དང་། །རྫི་བའི་ཟས་
དང་འགྲངས་ཆེས་ཉལ་ཆེས་སོགས། །རྟགས་ནི་མདོག་སྐྱ་ཚ་ཞིང་སྣུམ་ཞད་སྣང་།།
རྨུག་འཐིབས་ལྕེ་ལྡིབས་མཆིལ་མ་མང་པའོ། །མཁྲིས་པའི་རྒྱུ་ནི་ཆང་དང་ལན་ཚྭ་
-407-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ཡང་༑ ༑ཟས་རྣོ་དྲོད་ཆེ་ངལ་དུབ་འཇིགས་སྐྲག་སོགས།། རྟགས་ནི་ངལ་སྐྱེས་
རྡུལ་མང་དྲི་ང་ཞིང་། །མདོག་འགྱུར་སྐྲ་དཀར་སེན་མོ་ཀྲོན་པར་འགྱུར། །རླུང་གི་
རྒྱུ་ནི་ཟས་རྩུབ་སྣུམ་བག་མེད། །བསྙུང་བར་གནས་དང་རྒྱུ་མཐུན་ བྲོ་བཞིན་
བསྟེན༑ ༑གཉིད་གཅག་ས་ གཞི་ གྲང་མོར་ཉལ་འདུག་དང༌།། སྒོ་གསུམ་ལས་
དྲག་དོན་དང་བྱ་བ་མང་
། །འཇིགས་སྐྲག་མྱ་ངན་འགྲོ་ལ་བརྩོན་སོགས་སོ།།
རྟགས་ནི་ལུས་རྩུབ་མདོག་ནག་གཟེར་ཟུག་འབྱུང་། །གྲང་བསིལ་ཁ་སྐམས་ལུས་
བསྐྱོད་དཀའ་བའོ། །དེས་ན་བད་ཀན་ཞི་བར་བྱ་བ་ནི། ཁ་ཟས་སྣུམ་བག་མེད་
པར་ཚ་བ་དང་། ཁ་དང་བསྐ་བའི་རོ་བསྟེན་རྩོལ་དྲག་བྱ། །བསྙུང་བ་བྱ་ཞིང་སྨྱུག་
སྨན་བཏང་བ་མཆོག། མཁྲིས་པར་མངར་དང་ཁ་དང་བསྐ་བའང་བསྟེན། །གྲང་
བསིལ་རླུང་དང་གྲིབ་མ་ཟླ་འོད་བསྟེན། །གཏར་ཞིང་ཁྲག་དབྱུང་བསིལ་བའི་བྱུག་
པ་བྱ། །མཆོག་ཏུ་བཀྲུ་སྨན་བཏང་ལས་འདའ་བ་མེད། །རླུང་ལ་ལན་ཚྭ་སྐྱུར་དང་
མངར་བའང་བསྟེན། །སྣུམ་བག་དྲོད་ཟས་གསུམ་གྱིས་ཉམས་སྟོབས་དང༌།། རོ་
རྩ་བསྐྱེད་ཅིང་ཤ་ཆང་སྨན་མར་བཏུང་། །འཇམ་རྩི་མས་བཏང་བ་ནི་མཆོག་ཏུ་
བསྔགས༑ ༑ནད་ གཉིས་ ལྡན་ དང་ནད་ གསུམ་ འདུས་ པ་ ལ། །རྒྱུ་ དང་རྟགས་
རྣམས་འདྲེས་ཚུལ་ རིགས་ བྱས་ནས། །སོ་ སོ་ ལྡན་འདུས་སྨན་ཡང་དེ་བཞིན་
བཏང་༑ ༑དེ་ཡང་ནད་གཞི་གང་ཆེ་བརྟག་ལ་སྦྱར། །དེ་ལྟར་ནད་གཞི་མདོ་ཙམ་
བསྟན་ཟིན་ནས། །འཚོ་འཆིའི་ལྟས་མ་ཤེས་པར་ ལས་ བྱས་ ཀྱང་། །དོན་མེད་
འཆར་ཀའི་གནས་སུ་འགྱུར་བའི་ཕྱིར། །ལྟས་ལ་མཁས་ས་གནས་དེར་འགྲོ་བ་
ན༑ ༑ཐོག་མར་ཕོ་ཉ་རིགས་མི་མཐུན་པ་དང་། །དབང་པོ་མ་ཚང་མི་པྲ་ངན་པ་
དང་༑ ༑མཆི་མ་འཛག་དང་གོས་ངན་མདོག་ངན་དང་། །ལུས་ཀྱི་ཆ་ཤས་ངན་པར་
-408-



གསོ་དཔྱད་ཉེར་མཁོ་གཅེས་བསྡུས་ཞེས་བྱ་བ།
ནོམས་པ་དང་། །གཞོན་ངན་ཞོན་དང་ཚིག་ངན་འབྱིན་སོགས་ངན། །དེ་དག་ལས་
བཟློག་བཟང་བར་ཤེས་པར་བྱ། །ལམ་དུ་ཞུགས་དང་གནས་སུ་སླེབ་པའི་ཚེ།།
འབྲུག་དང་རྔ་སྒྲ་ལ་སོགས་སྒྲ་བཟང་ཐོས། །ལྷ་དང་རྒྱལ་པོ་ལ་སོགས་རིགས་
བཟང་དང༌། །གཟུགས་བཟང་རྒྱན་ གོས་ བཟང་ ལྡན་མཐོང་བ་ དང༌། འདབ་
ཆགས་ཕོ་ཡི་མིང་ལྡན་གཡོན་ཕྱོགས་དང་། །མོ་ཡི་མིང་ལྡན་གཡོན་ཕྱོགས་སྐད་
སྙན་འབྱིན། །བསུ་བ་ལྟ་བུར་བྱེད་ན་ཤིན་ཏུ་བཟང་། །བྱ་དང་རི་དྭགས་ལ་སོགས་
གཡོན་ན་གནས། ཁྱི་དང་གཅན་ཟན་ལ་སོགས་གཡས་གནས་བཟང་། །ནད་པའི་
དབང་པོས་ཡུལ་རྣམས་ལོག་པར་འཛིན། །བླ་མ་སྨན་པ་མཛའ་བོ་ལ་སྡང་ཞིང་།།
དགྲ་ལ་དགའ་བར་འཛིན་ན་འཆི་ལྟས་ཡིན། །མཚན་མོ་དགུ་ཚིགས་མི་མཐོང་
ཉིན་དཀར་མཐོང་། །ཉི་མ་འོད་མེད་མདོག་ནི་སྣ་ཚོགས་དང་། །མེད་བཞིན་སྤྲིན་
དང་འཇའ་ཚོན་གློག་མཐོང་དང་། །མེ་མར་ཤི་བའི་དྲི་མ་མི་ཚོར་དང་། །གཟུགས་
བརྙན་ཡན་ལག་མ་ཚང་གཞན་དུ་མཐོང་། །ལྕེ་མཆུ་ནག་པོ་སྣ་ཞོམ་མིག་ཁུང་
བྲོས༑ ༑སོ་སེན་མདོག་འགྱུར་གཉིད་མེད་ཧ་ཡང་བྱེད། །ཤ་རྣམས་འཕྱངས་དང་
སྟོབས་ཉམས་སྐད་ཆེན་འདོན། །སྟོབས་ལྡན་སྐད་ཞུམ་མ་ཟོས་སྟོབས་སྐྱེ་དང་།།
ཟོས་ཀྱང་ཉམས་བྲི་དྲི་ལ་བཟང་ངན་མེད། །འདི་དག་འཆི་བའི་ལྟས་སུ་ཤེས་པར་
བྱ༑ ༑ནད་པའམ་སྨན་པའི་མི་ལྟས་བཟང་ངན་ནི། །ལུས་ལ་སྣུམ་བྱུག་ལྷོ་ཕྱོགས་
འགྲོ་བ་དང་། །ཕག་དང་མ་ཧེ་གཟན་ཅན་རྔ་མོང་ཞོན། །བུད་མེད་ངན་པས་ལྷོ་
ཕྱོགས་ ཁྲིད་ པ་དང་། །མུ་སྟེགས་ ལ་ སོགས་ མི་ སྡུག་མཐོང་བ་དང༌། །གསེར་
ལྕགས་རྙེད་དང་ཤ་བཙོས་ཟ་བ་དང་། །གཡང་ལ་ལྷུང་དང་མུན་པར་འཐོམས་པ་
དང་༑ ༑ཆུས་ཁྱེར་གོས་དམར་གྱོན་སོགས་རྨི་བ་ངན། །བྲམ་ཟེ་ལྷ་དང་རྒྱལ་པོ་ཁྱུ་
-409-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
མཆོག་དང༌། །སྐྱེས་པ་བུད་མེད་རྒྱན་གོས་བཟང་ཐོགས་དང་། །རི་ལ་འཛེགས་
དང་ཉི་མ་ཤར་བ་དང་། །གོས་དཀར་གྱོན་དང་མེ་ཏོག་དཀར་པོ་འཐུ། །མཛའ་བོ་
གསོན་པོས་བྱ་དགའ་བྱེད་པ་དང་། །རྟ་བཟང་ཞོན་དང་ཆུ་ཆེན་བརྒལ་བ་དང་།།
འབྲས་བུ་ཅན་གྱི་ལྗོན་ཤིང་འཛེགས་སོགས་བཟང༌། །ཉེར་མཁོ་གཅེས་བསྡུས་བྱ་
བའི་སྨན་དཔྱད་ལས། །ནད་གཞིའི་ལེའུ་སྟེ་དང་པོ་རྫོགས་སོ།། །།
གཉིས་པ་རིམས་ནད་གསོ་བ་དང་པོར་འཆད། །རིམས་ནི་ནད་དོ་ཅོག་གི་
རྒྱལ་པོ་སྟེ། །དེ་ཕྱིར་དེ་གསོ་དང་པོར་འཆད་ཅེས་གསུངས། །དེ་ཡང་རྒྱལ་པོ་
བཤེས་གཉེན་ཅན་ལ་ནི། །དབང་པོ་ཁྲོས་པའི་དབུགས་ཀྱིས་བྱས་པར་གྲགས།།
དབྱེ་ན་རླུང་མཁྲིས་བད་ཀན་རེ་རེ་དང་། །རླུང་མཁྲིས་གཉིས་དང་རླུང་དང་བད་
ཀན་དང་། །བད་མཁྲིས་འདུས་དང་གསུམ་ཀ་འདུས་པ་དང་། །བློ་བུར་རིམས་ཏེ་
རིམས་ནད་བརྒྱད་དུ་བཤད། །རྒྱུ་ནི་ཟ་ཉལ་འདུག་གསུམ་ཉེས་པ་ལས། །ཕོ་བར་
ནད་ཞུགས་ ཁོང་དྲོད་ཕྱིར་ཐོན་པས། །དང་མ་འདུས་ཤིང་གནས་ པས་ རིམས་
བསྐྱེད་དོ། །བརྒྱད་པོའི་མཚན་མ་རིམ་བཞིན་གྲང་ཞིང་འདར། །བ་སྤུ་ལྡང་ཞིང་
གཡལ་ དང༌ བྱ་ རླུང་ བྱེད། །སྐོམ་ ཞིང་ མིག་ ལྤགས་ སོ་ སེན་ གཤང་ ལྕི་ ནག།
ལུད་པ་འགོག་དཀའ་དབུགས་མི་བདེ་སོགས་དང༌། །ལུས་དང་ཁོང་ཚ་སྐེམ་ཞིང་
ཁྲོ་བ་འཕེལ། །མིག་སོགས་སེར་ཞིང་འཁྲུ་ཞིང་ཁ་སོགས་དང་། །ལུས་ལྕི་གཉིད་
ཆེ་སྐྱུག་ཅིང་མཆིལ་མ་མང་། མིག་སོགས་དཀར་ཞིང་མང་བྲོ་གྲང་འབྲུམ་སོགས།།
གཉིས་འདུས་རྣམས་ལ་རང་རང་སྡོམ་རྣམས་འབྱུང༌།། གསུམ་འདུས་ཚིགས་རུས་
ཀླད་པ་ཤིན་ཏུ་ན། །གཞོགས་ཕྱེད་ཚ་གྲང་མིག་དམར་ཡོན་པོར་འགྱུར། ཁ་ནས་
-410-



གསོ་དཔྱད་ཉེར་མཁོ་གཅེས་བསྡུས་ཞེས་བྱ་བ།
ཁྲག་མཁྲིས་སྐྱུག་ཅིང་གཉིད་མི་འོང་། །ལྕེ་ནག་རྩུབ་ཅིང་ལུས་སྔོ་འབུམ་དམར་
ཐོན༑ ༑འདི་འདྲ་གཞན་རྣམས་ཀུན་ལས་གསོ་བ་དཀའ། །བརྒྱད་པ་ལུས་ནད་
སེམས་ལ་མྱ་ངན་འཇིགས། །གཞན་གྱི་འཁྲུལ་འཁོར་ངན་པ་སྦྱར་ལས་བྱུང་།།
རིམས་ནད་གང་ཡང་རུང་བ་ཐམས་ཅད་ལ། །ཐོག་མར་ཟས་བཅད་སྨྱུང་བའི་ཆོ་
གས་ནི། །ནད་རྣམས་སྨིན་བྱས་དེ་ལ་སྨན་བཏང་ན། །བདུད་རྩི་འདྲ་བས་མྱུར་དུ་
འཚོ་ བར་ འགྱུར། །སྨན་བཏང་ སྔས་ ན་ དུག་ དུ་ འགྱུར་ བར་ གསུང་། །སྨྱུང་བ་
ལེགས་ན་བསྐྱེས་དང་སྐོམ་པར་འགྱུར། །ལུས་ཡང་རྒྱུ་མཐུན་ཚུལ་བཞིན་འབྱུང་
འགྱུར་ཏེ། །ཉེས་ན་ལུས་ལ་སྐེམ་ཞིང་བད་ཀན་འཕེལ། །ཡང་ན་སྨིན་པའི་ཐབས་
སུ་སྨིན་ཐང་བཏང་། །སླེ་ཏྲེས་པི་པི་ལིང་དང་བཅའ་སྒ་བཀོལ། ཁུ་བ་བླུད་པས་
རླུང་གི་རིམས་སྨིན་བྱེད། །རྒུན་འབྲུམ་བ་ལ་ཀ་བསེ་མ་ནུ་དང་སྐྱུ་རུ་ར།། ལྷན་
ཅིག་བཀོལ་བའི་ཆུ་བས་བཀྲིས་རིམས་སྨིན། །བཅའ་སྒ་པི་པི་ལི་བསྐོར་ན་ལེ་
ཤམ༑ ༑སླེ་ཏྲེས་བཀོལ་བའི་ཁུ་བས་བད་ཀན་སྨིན། །ཀཎྜ་ཀ་རི་བལླ་ར་སྣ་དང༌།།
ཀྱི་ལྕེ་སླེ་ཏྲེས་སྐོལ་ལ་རླུང་མཁྲིས་འདུས། །རྒུན་འབྲུམ་པི་པི་ལི་བསྐོལ་སྦྲང་རྩི་
སྦྱར༑ ༑རླུང་དང་བད་ཀན་འདུས་པ་སྨིན་པར་བྱེད། །བབ་ལ་གླ་སྒང་པ་ཏོ་ལ་དང་
འབྲས་བུ་གསུམ། །ཤིང་མངར་བསྐོལ་ཁུས་བད་མཁྲིས་འདུས་པ་སྨིན། །འབྲས་
བུ་གསུམ་དང་ཐང་ཤིང་དྷ་མ་ཀ །པུ་ཤེལ་འཇགས་མའི་རྩ་བ་རྩི་དང་ཤུག་པ་པུ་རྩེ་
ཧོར་ལེན་ཤེལ། བ་རུ་ཀ་རྣམས་བསྐོལ་ཁུས་གསུམ་འདུས་སྨིན། །སྨིན་པ་ཕྱིར་ལ་
མ་ཐོན་གནོད་ཆེན་བསྐྱེད། །དེ་ཕྱིར་འབྲས་བུ་གསུམ་དང་པི་པི་ལིང་། །ཀ་ར་སྦྲང་
རྩི་སྦྱར་བའི་རིལ་བུ་ཡིས། །འཁྲུ་བར་འགྱུར་རམ་འདུས་རིམས་ཐམས་ཅད་དང་།།
སྒང་དང་ཁྲག་དང་རུས་པའི་རིམས་ཀུན་སེལ། །རིམས་སྙིང་བད་ཀན་ཟད་ལ་འོ་
-411-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
མ་མཆོག །ཟློག་ལ་དེ་ནི་དུག་དང་འདྲ་བར་བཤད། །མདོར་ན་མཁྲིས་རིམས་
ཅན་ལ་བསིལ་བཅོས་མཆོག །བད་རླུང་ཅན་ལ་གྲང་བཅོས་ལྷག་པར་བྱ། །གུ་
གུལ་ནིམ་པ་མཚལ་པའི་ལོ་མ་ཤུ་དག་ཨ་ཀ་རུ། །ཐང་ཤིང་སྦྱར་བའི་བདུག་སྤོས་
རིམས་ཀུན་སེལ། །མདོར་ན་རླུང་མཁྲིས་བད་ཀན་རིམས་གསུམ་ལ། །སླེ་ཏྲེས་
པར་པ་ཏ་དང་འབྲས་བུ་གསུམ། །བཀོལ་བའི་ཁུ་བ་བླུད་པས་ཤིན་ཏུ་ཕན། །རྒྱས་
པར་རླུང་གི་རིམས་ལ་པི་པི་ལིང་། །རྒུན་འབྲུམ་ཤིང་མངར་ཤ་ཏི་བ་སྤུ་བ། །སྐོལ་
བའི་ཁུ་བ་བུ་རམ་དང་སྦྱར་མཆོག །གོ་སྙོད་ནག་པོ་ཞིབ་བཏབ་བསྐོལ་བ་དང་
།།
བུ་རམ་སྦྱར་བས་རླུང་རིམས་ལུད་པ་སེལ། །བྱི་ཚེར་གླ་སྒང་སར་པ་ཏ་ཏིག་ཤ།
ཆ་མཉམ་ཁུ་བ་གྲང་མོས་མཁྲིས་རིམས་འཇོམས། །བླ་སྒང་བྱི་ཚེར་བཅའ་སྒ་བ་ཤ་
ཀ །བསྐོལ་བའི་ཁུ་བས་བད་ཀན་རིམས་ནད་སེལ། །ཕོ་བའི་ནད་ལ་རིམས་དུ་
གྱུར་པ་ལ། །ཨ་རུ་ར་དང་བོང་ང་དཀར་པོ་དང་། །བཅའ་སྒ་པུ་རྩེ་ཤེལ་དང་ས་ཐ་
དང་༑ ༑དུག་མོ་ཉུང་རྣམས་ཆ་མཉམ་ཕྱེ་མ་ནི། །བསྐོལ་བའི་ཁུ་བ་དྲོན་མོ་ཤིན་ཏུ་
བསྔགས༑ ༑རིམས་ནད་གཙོ་བོ་འབྲུམ་བུའི་རིམས་ནད་ལ། །ཤིང་མངར་པ་ཏོ་ལ་
གསེར་གྱི་མེ་ཏོག་དང་ཀྱི་ལྕེ་བ། །སྐྱེར་པའི་རྩ་བ་ནིམ་པ་པུ་རྩེ་ཤེལ། །ལྷན་ཅིག་
བསྐོལ་བའི་ཁུ་བ་བླུད་ན་ཕན། །ཡང་ན་བླ་སྒང་ནིམ་པ་ས་ཏོ་ལ། །སྐོལ་བའི་ཁུ་
བས་འབྲུམ་བུའི་ནད་ཀུན་སེལ། ཁྱད་པར་རླུང་མཁྲིས་ལས་གྱུར་འབྲུམ་བུ་ལ།།
སྐྱུ་རུ་ར་དང་མོན་སྲན་མ་ཤ་ཀ །ས་ཏོ་ལ་རྣམས་བསྐོལ་བའི་ཁུ་བར་ནི། །མར་ཁུ་
རན་ཙམ་བཏབ་པ་བླུད་ན་ཕན། །འབྲུམ་བུའི་ནད་ལ་ཕྱི་ནས་བྱུག་པ་ནི། །རླུང་
ལས་གྱུར་ན་འབྲས་ནས་ཤིང་མངར་རྣམས། །ཕྱེ་མར་བྱས་པ་འོ་མར་བསྐོལ་བ་
ནི༑ ༑ཐུགས་པ་ཚོས་པ་ནང་པར་བྱུག་ན་ཕན། །མཁྲིས་པ་ལས་གྱུར་བཙོད་དང་
-412-



གསོ་དཔྱད་ཉེར་མཁོ་གཅེས་བསྡུས་ཞེས་བྱ་བ།
པུ་རྩེ་ཤེལ། །ཤུ་དག་ཙན་དན་ཤིང་དང་སྔ་མ་བཞིན། །བད་ཀན་ལས་གྱུར་སེང་
ལྡེང་བ་ལ་དང་། །བླ་སྒང་ཐང་ཤིང་སྒྲོན་ཤིང་དོང་ཀ་རྣམས། །བརྡར་བའི་ལྡེ་གུས་
བྱུག་ན་མྱུར་དུ་ཕན། །རིམས་ནད་ཀུན་ལ་རིམས་ནད་ཡིབ་པ་ཡིས། གཟུངས་
སྔགས་ཟབ་མོའི་བཟླས་བརྗོད་བསྔགས་པར་གསུང་། ཉེར་མཁོ་གཅེས་བསྡུས་
ལས༑ རིམས་ནད་སེལ་བའི་ལེའུ་སྟེ་གཉིས་པའོ།། །།
མགོ་ནད་སྤྱིར་གསོ་བ་ལ་ཀླད་ནད་དང་། རྣ་བ་སྣ་དང་ཁ་ལྕེ་ལྐོག་ནད་
གསོ༑ ཀླད་ནད་རླུང་ལས་གྱུར་པ་ཡང་ཞིང་ན། །མཁྲིས་གྱུར་ཆེར་ཚ་བད་ཀན་ལྕི་
ཞིང་བེམ། །འདུས་ན་ཀུན་ཚད་སྲིན་བུ་གཡའ་ཞིང་ཟུག །ཉིན་འཁོར་ཅེས་བྱ་ཉིན་
ན་མཚན་མོ་བདེ། །རླུང་མཁྲིས་ལས་གྱུར་ཀླད་པ་ཕྱེད་མར་ན། །རླུང་ཁྲག་བད་
ཀན་འདུས་པ་ཟ་འགྲམ་ན། །འདི་ནི་གསོར་མི་རླུང་བས་སྤང་བྱར་བཤད།། ནད་
གཞི་ཤེས་ན་སོ་སོའི་བཅོས་ཐབས་བཤད། །དེ་ཡང་རླུང་ལ་རུ་རྟ་པི་པི་ལིང་།། ཤུ་
ཏི་ཨུཏྤལ་ཙནྡན་ཆ་མཉམ་པ། །འབྲུ་མར་ནང་སྐོལ་དྭངས་མ་སྣར་བླུག་པའམ།།
ཡང་ན་མགོ་བོའི་ན་སར་བྱུག་པར་བྱ། །མཁྲིས་གྱུར་བ་ལ་ཆུ་སྲིན་སྡེར་མོ་དང་།།
པུ་ཤེལ་རྩི་དང་ཤིང་མངར་ཨུཏྤ་ལ། །ཙནྡན་རྣམས་ཀྱི་ཕྱེ་མ་འོ་མ་དང༌། །ལྷན་
ཅིག་བཏགས་པས་མགོ་བོར་བཀུས་ན་ཕན། །བད་ཀན་ལས་གྱུར་ལན་ཚྭ་ཐང་
ཤིང་དང་། །རོ་ཧི་ཤ་སྦྲུལ་ཤ་དང་སྒྲོན་ཤིང་ཕྱེ་མ་ནི། །ཆུ་དང་ལྷན་ཅིག་བཏགས་
པས་མགོ་བོར་བཀུས། །ཤུ་ཏི་ཨེ་རཎཱ་ཡི་རྩ་བ་དང་། །ཤུ་དག་རྒྱ་སྤོས་བྱ་གྲིའི་
འབྲས་བུ་རྣམས། །བཏགས་པའི་ཕྱེ་མ་ཆུ་དང་ཕྱེ་མར་ནང་། །སྐོལ་ན་འབྲུ་མར་ཉི་
ཚེ་ལུས་པ་ནི། །སྣར་བླུག་ཆུ་སེར་བྱུང་བས་ནད་ཀུན་སེལ། །སྲིན་བུ་ལས་གྱུར་ཚ་
-413-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
བ་གསུམ་དང་ནི། །ཤི་དྲུའི་པོ་སོན་སྐོལ་ཁྲུས་སྣར་བླུག་གོ །ཉིན་འཁོར་ཀླད་པ་ན་
བ་གཉིས་ཀ་ལ། །ཐལ་དྲེས་ཨུཏྤལ་ཤིང་མངར་རུ་རྟ་རྣམས། །ཕྱེ་མ་རྩབ་སྐྱུར་དང་
སྦྱར་བྱུག་པས་ཕན། །སྐྲ་དཀར་གསོ་ན་ལྕགས་ཕྱེ་རྒྱམ་ཚ་དང་། །འབྲས་རྣམས་
ཞོའམ་རྩབས་ཀྱི་སྐྱུར་པོའམ། །ཆུ་གྲང་གང་རུང་ནང་དུ་བསྐོལ་བ་ནི།། མཚན་མོ་
བགོ་བྱུགས་ནང་པར་འབྲས་བུ་གསུམ། །སྐོལ་བས་བཀྲུས་ན་མྱུར་དུ་ནག་པོར་
འགྱུར༑ ༑ཁོར་ལེན་བྱི་ན་སྦྲང་དང་བྲྀ་ཧ་ཏི། །སྦྱར་ཁུས་བཀྲུས་པས་མྱུར་དུ་སྐྱེ་
བར་ འགྱུར། །རྣ་བའི་ནད་ནི་རླུང་གྱུར་འོན་ཞིང་ན། །སྒྲ་ འབྱིན་རྣག་ ཁྲག་ ལ་
སོགས་ཟག་པར་འགྱུར། །མཁྲིས་གྱུར་ཚ་བ་དྲག་པོ་འུར་འུར་འབྱུང་། །བད་ཀན་
ལས་གྱུར་སྐོམ་ཞིང་དྲི་སྣོམ་པོ། །སྨན་ནི་མུ་ངར་བ་དང་ཆུ་ཤིང་དང་། །ཤི་དྲུ་ལ་
ཕུག་སྒེ་གཤེར་རྣམས་ལས་ནི། །གང་རུང་ཁུ་བ་ལན་ཚྭ་དང་སྦྱར་བ། །དྲོན་མོ་རྣ་
བར་བླུག་ཅིང་ཕྱིར་ཕོ་བས། །རྣ་བའི་ནད་ཀུན་སེལ་བར་བཤད་པ་ཡིན། །ན་ཞིང་
སྒྲ་འབྱུང་ཆུ་སེར་འཛག་པ་ལ། །ར་ཡི་སྦྱིན་ལ་རྒྱམ་ཚྭ་བཏབ་པ་དེ། །རྣ་བར་བླུག་
ཕན་ཟུག་གཟེར་ཆེ་བ་ལ། །ལ་ཕུག་སྒོག་སྐྱ་སྒེ་གཤེར་གང་རུང་གི། ཁུ་བ་བསྲོས་
པ་བླུག་པས་ཤིན་ཏུ་ཕན། །ཡང་ན་ལ་ཕུག་བཙིར་བ་འབྲི་མར་དང་
། །སྦྱར་བ་སྣ་
བར་བླུག་པས་ཕན་པར་འགྱུར། །ཡང་ན་འུ་སུའི་འབྲུ་དང་སྲན་མ་ནི། ཁྲམ་ཁྲམ་
བརྡུང་བ་ ཞག་གཅིག་སྦྱང་བར་བྱ། །ཞིབ་ཏུ་བསྣུར་བ་འབྲུ་མར་ཆུར་ བཅས་
བསྐོལ༑ ༑མར་ཁུ་འབའ་ཞིག་ལུས་ལ་དབྱུག་ན་ཕན། །བུལ་ཏོག་བྲག་ཞུན་ཤུན་
ཏི་བཅའ་སྒ་དང་། །ལ་ཕུག་སྐམ་པོ་རྙིང་པ་ཆ་མཉམ་བཏབ། །དེ་ཡི་བཞི་འགྱུར་
ཚད་ཀྱི་འབྲུ་མར་དང་
། །དེ་ཡི་བཞི་འགྱུར་ཚད་དང་ལྡན་ཅིག་བསྐོལ། །ཏིལ་མར་
ཉི་ཚེ་ལུས་པ་བཙགས་པ་ནི། །རྣ་བར་བླུག་པས་འོན་དང་ཟུག་གཟེར་དང་། །རྣག་
-414-



གསོ་དཔྱད་ཉེར་མཁོ་གཅེས་བསྡུས་ཞེས་བྱ་བ།
ཁྲག་འཛག་དང་སྲིན་བུའི་གནོད་པ་སོགས། །རྣ་བའི་ནད་དོ་ཅོག་ནི་མེད་པར་
བྱེད༑ ༑སྣ་ནད་ཕལ་ཆེར་ཆམ་པ་ལས་འབྱུང་སྟེ། །རླུང་གྱུར་སྣབ་ནི་ཤིན་ཏུ་སླ་
བར་འཛག །བད་ཀན་སྐ་ཞིང་མཁྲིས་གྱུར་སྣབས་མདོག་སེར། །ཆམ་པའི་སྨན་ནི་
ཡུལ་ཆོས་ཇི་བཞིན་ནོ། །ཡང་ན་དྲི་ཞིམ་གང་མང་སྦྱར་བ་ཡི། །དུད་པས་བདུག་བྱ་
ཡང་ན་ཤིང་ཚ་དང་། །གནྡཱ་པ་ཏྲ་ན་ག་གེ་སར་དང་། །སུསྤྲེལ་སྦྱར་བའི་བདུག་
པས་བདུག་པར་བྱ། །སྣ་གང་སྐྲང་ན་ཏིལ་མང་སྐོལ་གྲང་བླུག །ཤུ་བ་བྱུང་ན་དཔྱི་
མོ་ཙི་ཏྲ་ཀ །ནས་རྣམས་བསྲེག་ཐལ་འབྲུ་མར་ནང་བཙོས་བླུག །འབྲས་བྱུང་ཙི་ཏྲ་
ཀ་དང་དབྱི་མོང་དང་། །བྱིའུ་རུག་པ་ཡི་ས་བོན་རྒྱམ་ཚ་དང༌། །ཀཎྜ་ཀ་རི་འབྲུ་
མར་ནང་བཙོས་བླུག ཁ་ནད་འཐོར་བུ་ཤུ་བ་བྱུང་བ་དང་། །གདོང་ལ་ངོ་ཤིག་ཁྱེ་
མས་ཁེབས་པ་ལ། །ཡུངས་དཀར་ཤུ་དག་རྒྱམ་ཚ་སེང་ཁྲོམས་རྣམས། །ཆ་མཉམ་
ཆུ་དང་སྦྱར་བ་འཐུང་བཀྲུས་ཕན། ཁ་གདོང་ཡོ་ན་མར་གསང་ཀ་ར་དང་། །སྦྱར་
བ་ཟོས་པས་མྱུར་དུ་དྲང་པོར་འགྱུར། །ལྕེ་ནད་རླུང་གྱུར་ཟས་ཀྱི་རོ་མི་ཚོར།།
མཁྲིས་པ་གྱུར་པར་རྩུབ་སྣུར་ཚ་བ་ཡིན། །བད་ཀན་རིམ་གྱིས་རྩུབ་ཅིང་ནད་ཚབ་
ཆེ་༑ ༑རྩུབ་ལ་ལྕེ་བཞར་ཁྲག་ངན་འབྱུང་སོགས་བྱ། །མདོར་ན་ནད་གཞིའི་སྨན་
གྱིས་མཁུར་བ་བཀང་། །སོ་ནད་རླུང་གྱུར་རྩེ་ཞིང་ན་གཟུགས་ཆེ། །རླུང་སྨན་མར་
རམ་ཏིལ་མར་དང་སྦྱར་བ། །དྲོན་མོ་ཁར་བཟུང་སོ་ལ་རེག་པར་བྱ། ཁྲག་མཁྲིས་
ལས་གྱུར་ཚ་ཞིང་འབྲུམ་པ་འབྱུང་། །མར་དང་ཏིལ་མར་སྦྲང་རྩི་འོ་མ་དང་། །བ་
ཡི་སྦྱིན་རྣམས་གང་རུང་མཁུར་བཀང་སྨན། །སྐྲང་ཞིང་ལྕེ་གཟེར་བད་ཀན་ལས་
བྱུང་ལ། །ཚ་བ་གསུམ་དང་ལན་ཚ་ཤུ་ཐག་དང་། །སྦྲང་རྩི་སྦྱར་བའི་ཁུ་བ་མཁུར་
བཀང་ཕན། །ལྐོག་ན་ཤ་ལུ་ལུ་ཀ་ཅེས་གྲགས་ནི། །བད་ཀན་ལས་བྱུང་འབྲུམ་པ་
-415-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
རྒྱ་ཤུག་གི། །འབྲས་བུ་འདྲ་འབྱུང་གཏར་བས་རྡོལ་བར་བྱ། །ལྐོག་ནད་རོ་ཧོ་ནི་
ཞེས་བྱ་བ་ནི། །ནད་གཞི་རེ་རེའམ་ཀུན་འདུས་ཁྲག་ལས་བྱུང་། །ཤ་ལྷག་མྱུ་གུ་ལྟ་
བུ་སྐྱེ་བར་འགྱུར། །དེ་ལ་ཆོ་ག་འཕྱིས་ན་འཆི་ཉེན་ཡོད། །དེས་ན་མྱུར་དུ་གཏར་
ཞིང་ཁྲག་དབྱུང་དང་། །ནད་གཞི་སོ་སོ་ལས་གྱུར་སྨན་སྦྱར་བྱ། །རླུང་ལ་ལན་ཚ་ཁ་
རུ་ཚ་དང་ནི། །རྩེ་རུ་ཚ་རྣམས་སྦྲང་རྩི་དང་སྦྱར་བ། །མར་བླུད་མཁུར་བ་བཀང་
ཞིང་དབོ་པར་བྱ། །མཁྲིས་ཁྲག་ལས་གྱུར་སྨག་ཤིང་ཕྱེ་མ་དང་། །ཀ་ར་སྦྲང་རྩི་
སྦྱར་བ་དེ་བཞིན་བྱ། །བད་ཀན་ལས་གྱུར་ཚ་བ་གསུམ་དང་ནི། །དུད་པ་བླ་སྒང་
ནས་ཚིག་ཐལ་བ་རྣམས། །སྦྲང་སྦྱར་དེས་ནི་ལྐོག་ནད་མཐའ་དག་སེལ། །ལན་ཚྭ་
བ་ལ་ལྡོད་རོས་རྒྱ་སྐྱེགས་དང་། །སྐྱེར་པའི་ཕྱེ་མ་སྦྱར་བ་དེ་བཞིན་ཏེ། །ལྐོག་ནད་
ཁ་ནད་མཐའ་དག་སེལ་བའི་མཆོག ཤ་དག་རུ་རྟ་བུལ་ཏོག་ཨ་རུ་ར། །པི་པི་ལིང་
དང་འབྲས་རྣམས་བཏགས་པ་ཡི། །ཕྱེ་མ་ཆུ་དྲོན་འཇམ་རྩི་ལ་སྦྱར་བ། ཁ་ནང་
རིང་བཞག་ཕྱི་མ་ཕོ་བ་ཡིས། །ལྐོག་ནད་ཀུན་ལ་ཕན་ཅེས་གསལ་བར་བཤད།
ཉེར་མཁོ་གཅེས་བསྡུས་ལས་མགོ་ནད་སྤྱིར་གསོ་བ་སྟེ་ལེའུ་གསུམ་པའོ།། །། །
ཡན་ལག་དབང་པོའི་མཆོག་ནི་མིག་ཡིན་པས། །མགོ་བཅོས་སྤྱི་ལ་
ཟུར་དུ་རྒྱ་ཆེར་གསུང་། །ལུས་འཕགས་རྒྱལ་པོས་བྱས་པའི་རྒྱུད་ཆེན་ཡོད། །མིག་
ནད་གཙོ་བོ་མཆི་མ་འཛག་པ་བཞི། །རླུང་མཁྲིས་བད་ཀན་ཁྲག་ལས་གྱུར་པའོ། །
རླུང་གྱུར་མཆི་མ་གྲང་ཞིང་རྒྱུ་མ་སྐམ། །ན་ཞིང་འབྱེད་འཛུམ་མི་ནུས་ཧ་རེ་འདུག
མཁྲིས་གྱུར་མཆི་མ་ཚ་ཞིང་རྒྱུ་མ་སེར། །རྩ་ དམར་ཚད་པ་འུར་འུར་འདུག་པ་
ཡིན༑ ༑བད་ཀན་མཆི་མ་ལྕི་ཞིང་རྒྱུ་མ་དཀར། །གཡའ་ཞིང་ཟ་ལ་ཐོད་སྐོར་སྐྲང་
-416-



གསོ་དཔྱད་ཉེར་མཁོ་གཅེས་བསྡུས་ཞེས་བྱ་བ།
པར་འགྱུར། ཁྲག་གྱུར་མཆི་མ་དམར་ཞིང་མིག་རྩ་དམར།། དམར་པོ་ཤར་ཤར་
འབྱུང་ཞིང་ཚ་འུར་བྱེད། །མིག་ནད་སེལ་བའི་སྨན་གྱི་རྣམ་གྲངས་ནི། །རྒྱལ་བས་
གསུངས་པའི་མིག་སྨན་སངས་རྒྱས་དང་། །ཀླུ་སྒྲུབ་ཀྱིས་མཛད་རྣམ་པར་སྦྱོང་བ་
དང་༑ ༑རྒྱལ་བའི་སྡེས་བྱས་མིག་སྨན་དམ་པའོ། །དང་པོ་ཡུང་ང་སྤང་སྤོས་སྐྱེར་
པ་དང་། །རུ་རྟ་པི་པི་ལིང་རྣམས་ཆ་མཉམ་པའི། །ཕྱེ་མ་ཤིན་ཏུ་ཞིབ་མོ་མིག་
བཀུས་ན། །མིག་ནད་མཐའ་ཐག་འདི་ཡིས་སེལ་བར་གསུངས། །གཉིས་པ་ལྡོང་
རོས་སྤང་མ་མུ་ཟི་དང་། །ཟངས་ཕྱེ་ཕ་བང་ལོང་བུ་ཆ་མཉམ་པ། །ཞིབ་བཏགས་
ཀོང་ བུ་ ཁ་ གབ་ཅན་ དུ་ བསྲེག །ཐལ་ བ་ མིག་ བླུག་ འདི་ ཡིས་མི་སེལ་མེད།།
གསུམ་པ་བ་རུའི་ཚིག་གུ་ཞོ་གཉིས་དང་། །སྐྱུ་རུ་ར་ཡི་ཕྱི་ཤ་ཞོ་གཅིག་དང་། །སྤང་
མ་ཞོ་གསུམ་རྣམས་ཀྱི་ཕྱེ་མ་རྣམས། །ཆུ་ལ་ཞིབ་པར་བཏགས་ཏེ་རིལ་བུ་བྱ། །རྡོ་
ལེབ་འཇམ་ལ་བརྡར་ཏེ་མིག་བཀུས་ན། །མིག་ནད་ཀུན་དང་ལྷག་པར་ཚ་བ་
སེལ༑ ༑རླུང་གྱུར་སེང་ཁྲོམ་ཀ་ར་རྒྱམ་ཚ་རྣམས། །ཞིབ་བཏགས་ཕྱེ་མ་ཆུ་འཇམ་
དང་སྦྱར་བཙགས། ཁུ་བ་མིག་ཏུ་བླུག་པས་ཤིན་ཏུ་ཕན། །མཁྲིས་གྱུར་ཨ་རུ་ར་
དང་གུར་གུམ་དང་། །ཀ་ར་སྐྱེར་ཁཎྜརྣམས་ཡས་རིམ་བཞིན། །ཆ་རེས་བསྐྱེད་དེ་
བཏགས་ནས་རིལ་བུ་བྱ། །སྐམ་པ་ཆུ་དང་སྦྱར་ནས་བཀུས་ན་ཕན། །བད་ཀན་
ལས་གྱུར་དུད་པ་ཡུངས་དཀར་གཉིས། །ཆ་རེ་ཡུང་ང་སྐྱེར་པ་ཆ་གཉིས་རེ། །ཕྱེ་མ་
ཆུ་འཇམ་དང་སྦྱར་བཙགས་པ་བླུག །མིག་ནད་འཆི་མ་འཛག་པ་མཐའ་དག་
སེལ༑ ཁྲག་གྱུར་འབྲས་བུ་གསུམ་དང་ཏི་རི་དང་། །ཤིང་མངར་ཀ་ར་བླ་སྒང་ཆེན་
པོ་རྣམས། །བཏགས་པའི་ཕྱེ་མ་ཆུ་གྲང་དང་སྦྱར་བཙགས། །རྒྱུན་དུ་བླུག་པ་དེ་
ཡིས་མིག་ནད་སེལ། །མིག་ནད་དང་པོར་རྡོལ་ལ་སེང་ཁྲོམ་དང་། །སྐྱུ་རུ་ར་སྦྱར་
-417-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
མར་གྱི་ནང་དུ་བརྔོས། །ཞིབ་བཏགས་ལྡོང་རོས་དང་སྦྱར་ཆུ་ལ་བརྫིས། །མིག་གི་
ཕྱི་རོལ་ལྤགས་པར་བཀུས་ན་ཕན། །མིག་ནད་ལིང་ཏོག་ལ་ནི་དཀར་དམར་
གཉིས༑ ༑རིམ་བཞིན་བད་ཀན་ཁྲག་ལས་གྱུར་པ་ཡིན། ཁྱིམ་བྱའི་སྒོ་ངའི་ཤུན་
ཁྲག་ལན་ཚ་དང་། །དུང་དང་རྒྱ་མཚོའི་སླུ་བ་ཤི་གྲུ་ཡི། །འབྲས་བུའི་ཚི་གུ་རྣམས་
བཏགས་ཆུ་དང་སྦྱར། །རིལ་ལུ་བཀུས་པས་ལིང་ཐོག་སྤྱི་དང་ནི། ཁྱད་པར་དང་
པོ་སེལ་བྱེད་དམ་པར་གསུངས། །དམར་པོ་དུང་གི་ཕྱེ་མ་སྦྲང་སྦྱར་རམ། །ཀ་ར་
ཀ་ཡི་འབྲས་བུ་ལན་ཚྭ་སྦྱར། །ཡང་ན་རྒྱ་མཚོ་སྦུ་བ་ཀ་རར་སྦྱར། །གང་ཡང་རུང་
བ་བྱུགས་པས་མེད་པར་བྱེད། །མཚན་མོ་ལོང་བའི་མིག་གི་ནད་ལ་ནི། །སྣ་མའི་
ལོ་མ་སྦྲང་རྩི་ཡུང་བ་སྦྱར། །སྐྱེར་པའི་ཁུ་བ་སྦྱར་བའི་མིག་སྨན་ནི། །ཡང་ན་པི་པི་
ལིང་ནི་རས་ལ་ཕུར། །བ་ལྕི་སྐོལ་བའི་ནང་བཙོས་བསྐམས་བྱུག་ཕན། །རབ་རིབ་
ཀྱིས་སྒྲིབས་མིག་ནད་དབྱེ་བ་ནི། །རླུང་མཁྲིས་བད་ཀན་འདུས་གྱུར་ཁྲག་ལས་
གྱུར༑ ༑མཚན་མ་རིམ་བཞིན་མཐོང་སྣང་དམར་ཞིང་གཡོ། །སྔོ་དང་སེར་དང་མེ་
འབར་ཀློག་ལྟར་སྣང་། །སྣུམ་ཞིང་དཀར་ལ་བརྟན་པར་སྣང་བ་དང་། །གསུམ་ཀ་
འདུས་དང་ཤིན་ཏུ་དམར་བར་སྣང་། །སྤྲིས་མས་གཡོགས་འདྲ་འཁྲུལ་ཚབས་ཆེར་
འབྱུང་ཡང་། །གསོ་བླ་གཏར་ཞིང་ཁྲག་དབྱུགས་ཉིད་ཀྱིས་ཕན། །རབ་རིབ་སྤྱི་ལ་
ཤིང་མངར་བ་རུ་ར། །སྐྱུ་རུ་ན་ལེ་ཤམ་དང་སྤང་མ་རྣམས། །ཆུ་ལ་བཏགས་པའི་
རིལ་ལུ་བཀུས་ན་ཕན། །ཚ་བ་གསུམ་དང་ལྕགས་ཕྱེ་ལན་ཚྭ་དང་། །འབྲས་བུ་
གསུམ་དང་སྟར་ཟིལ་ཆུ་ཐགས་བྱས། །ལེགས་སྦྱར་རིལ་བུས་བཀུས་ནའང་རབ་
རིབ་སེལ། །བྱ་གྲི་བླ་སྒང་ཨ་མྲའི་འབྲས་བུ་དང་། །འབྲི་ཧ་ཏི་ཡི་འབྲས་བུ་ཤིང་
མངར་དང་། །པི་པི་ལིང་དང་ལན་ཚྭའི་ཕྱེ་མ་རྣམས། །ཟངས་སྣོད་ཞག་མང་ར་ཡི་
-418-



གསོ་དཔྱད་ཉེར་མཁོ་གཅེས་བསྡུས་ཞེས་བྱ་བ།
འོ་མར་སྤངས། །རིལ་ལུ་བཀུས་པས་མིག་ནད་ཐམས་ཅད་སེལ། །ཤིང་མངར་
འབྲས་བུ་གསུམ་དང་པི་པི་ལིང་། །སྨྱུག་རྐང་ཀ་ར་རྒྱམ་ཚྭ་ཆ་མཉམ་ཏེ། །ཞིབ་
བཏགས་སྦྲང་རྩི་ཞུན་མར་ལྡེ་གུར་བྱ། །ཉལ་ཁར་ཞོ་གཉིས་ཟོས་ན་ཚེ་རིང་ཞིང་།།
ལུས་བརྟས་མིག་ལ་མཆོག་ཏུ་ཕན་པར་བཤད། །ཤིང་མངར་པུ་ཤེལ་ཙེ་དང་སྤང་
སྤོས་དང་། །སེང་ཕྲོམ་སྐྱུ་རུ་ར་རྣམས་ཕྱེ་མར་བྱས། །ཆུ་དང་སྦྱར་བའི་ལྡེ་གུས་
མགོ་བོ་བཀུ། །མིག་ནད་ཡིན་ནོ་ཅོག་ལ་ཕན་པར་བཤད། །ཕག་ཚིལ་ཕག་རྐང་
རིལ་མར་སྦྲང་རྩི་དང་། །རྒྱམ་ཚ་རྣམས་ཀྱིས་རྐང་མཐིལ་ཡང་ཡང་བྱུག །བྱིས་
པ་གཞོན་ནུ་ལྟ་བུར་མིག་ནོར་འགྱུར། །ཉེར་མཁོ་གཅེས་བསྡུས་ལས་མིག་ནད་བྱེ་
བྲག་ཏུ་གསོ་བའི་ལེའུ་སྟེ་བཞི་པའོ།། །།
རོ་སྟོད་གསོ་བ་སྙིང་ནད་གློ་བའི་ནད། །སྐྱིགས་བུའི་ནད་དང་དབུགས་
མི་བདེ་བའོ། །དང་པོ་ལ་ཡང་སྤྱི་དང་སྨྱོ་བྱེད་དང་། །བརྗེད་བྱེད་གསོ་བ་གསུམ་
ཏེ་དང་པོ་ནི། །རླུང་སོགས་སོ་སོ་ཀུན་ལ་སྲིན་བུ་བསྐྱེད། །ནད་རིགས་ལྔ་ཡིན་
ཀུན་ཀྱང་ཟུག་གཟེར་ཆེ། །ཐ་མ་སྙིང་ལ་གཡའ་ཞིང་ཟ་བར་འགྱུར། །རླུང་འགྱུར་
སྐྱུར་པོའི་རྩབས་དང་ཚྭ་ཡི་རིགས། །གང་རུང་ཏིལ་མར་ཚྭ་ཁུ་སྲོས་པར་བྱུགས།།
འཐུང་བར་བྱའོ་ཡང་ན་ཏིལ་མར་དང་། །བ་གཅིན་སྦྱར་བ་འཐུངས་པས་སྙིང་ཟུག་
སེལ༑ ༑མཁྲིས་གྱུར་པུ་ཤེལ་རྩེ་དང་ཤིང་མངར་གཉིས། །གང་རུང་ཁ་རུ་ཚ་དང་
སྦྱར་བ་ནི། །རྒུན་འབྲུམ་ཁུ་བར་བླུག་པ་འཐུངས་པས་སེལ། །བད་ཀན་ལས་གྱུར་
སྟར་བུ་སེ་འབྲུ་དང་། ཁ་རུ་ཚ་དང་ཤིང་ཀུན་བཅའ་སྒ་རྣམས། །ཞིབ་བཏགས་ཆུ་
དྲོན་དང་སྦྱར་འཐུངས་པས་སེལ། །སྲིན་བུ་ལས་གྱུར་རུ་རྟ་བྱི་ཐང་ཀ །ཕྱེ་མ་བ་
-419-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
གཅིན་དང་སྦྱར་བླུད་པས་ཕན། །སྨྱོ་བྱེད་གཞན་གྱིས་ངན་སྔགས་བྱས་པ་དང་།།
ཟ་ཉེས་འཇིགས་སྐྲག་མྱ་ངན་ཧ་ཅང་ཆེ། ཁྲོས་འཁྲུགས་ཤིན་ཏུ་ཆེས་འབྱུང་རླུང་
གྱུར་ནི། །རྟག་ཏུ་ངུ་དང་རྒོད་ཅིང་གླུ་ལེན་བྱེད། །མཁྲིས་གྱུར་ཁྲོ་སླ་སྡིག་བྱེད་
བསིལ་བ་ འདོད། །བད་ཀན་ གཉིད་ཆེ་སྨྲ་ཉུང་ཟས་མི་འདོད། །བུད་མེད་ལ་
དགའ་ཀུན་འདུས་ཀུན་ཚང་བས། །གསོ་དཀའ་གདོན་གྱུར་གདོན་གྱི་མཚན་མ་
སྟོན༑ ༑རླུང་སོགས་གསུམ་གྱུར་རིམས་ཀྱིས་མར་སྙིང་བླུད། །ཐོག་མར་བཀྲུ་སྨན་
དང་ནི་སྐྱུག་སྨན་བཏང་། །ཐུ་ན་མས་བཏང་འཇམ་རྩུབ་རིམ་བཞིན་བྱ། །ཡུངས་
དང་སྐྱེར་པ་ཤུ་དག་འབྲས་བུ་གསུམ། །ཡུངས་དཀར་ཤིང་ཀུན་བཙོད་དང་ཚ་བ་
གསུམ༑ ༑ཐང་ཤིང་རྣམས་ཀྱི་ཕྱེ་མ་མར་དང་ནི། །བ་གཅིན་ནང་བསྐོལ་མར་ཉིད་
ལུད་པ་ལས། །རན་པར་འཐུངས་ན་སྨྱོ་བྱེད་ནད་ཀུན་སེལ། །པ་ཐ་ཨ་རུ་ར་དང་
ཤི་གྲུ་དང་། །ཤུ་དག་ཚ་བ་གསུམ་དང་ལན་ཚ་རྣམས། །ཕྱེ་མ་བཏང་སྟེ་མར་སྲང་
སུམ་ཅུ་གཉིས། །ར་ཡི་འོ་མ་བཏབ་སྟེ་མར་འབའ་ཞིག །ལུས་པ་བཙགས་
པའི་མིང་ནི་ལྕེ་བདེ་བྱེད། །རན་པར་ཟོས་ན་འོན་དིབ་ལྐུགས་རྣམས་སེལ། །དྲན་
པ་གསལ་ཞིང་ཤིན་ཏུ་ཡིད་གཞུངས་གྱུར། །སྨྱོ་མ་ཐག་ཏུ་བཅིང་བརྩེག་སྡིགས་
པའི་མཐར། །འཇམ་པོས་བཞམས་ཞིང་ཡིད་ལ་གང་འཐད་བྱ། །གདོན་བསྐྱེད་
གཏོར་མ་སྦྱིན་སྲེག་སྔགས་སོགས་བསླབ། །བརྗེད་བྱེད་ན་གཞི་ཆེར་འཁྲུགས་
མུན་པས་ནོན། །དྲན་ཉམས་ཁྲོ་ཞིང་འཁྲུགས་པར་གྱུར་ལས་འབྱུང་། །རླུང་སོགས་
གསུམ་གྱུར་མདོག་ནག་སེར་དཀར་ཡིན། །སྣང་བ་རྣམས་ཀྱང་དེ་ལྟར་མཐོང་བ་
འབྱུང་༑ ༑ཀུན་འདུས་མཚན་མ་ཀུན་ཚང་གསོ་བར་དཀའ། །རླུང་གྱུར་མས་བཏང་
འཇམ་རྩུབ་བཀྲུ་སྨན་བཏང་། །གཞན་གཉིས་རིམ་བཞིན་བཀྲུ་སྨན་སྐྱུག་སྨན་
-420-



གསོ་དཔྱད་ཉེར་མཁོ་གཅེས་བསྡུས་ཞེས་བྱ་བ།
བཏང་༑ ༑ལུས་ལའང་ཤེས་ཆེ་ཆོ་ག་གང་ལེགས་བྱ། །ནད་ཆེན་དེ་གཉིས་ཀྱིས་
ཟིན་གཡང་པ་སོགས། །ཉམ་ངའི་གནས་བསྲུང་སེམས་གསལ་བཅུད་ལེན་དང་།།
རེ་ཞིག་ཡིད་དུ་གང་འཐད་སྟེན་དུ་གཞུག །གློ་བའི་ནད་ལ་སུཀྵེལ་ཅུར་ནིས་སྦྱར།།
དེ་ནི་སུསྤྲེལ་ཤིང་ཚ་པུས་གེ་སར། །ཕོ་རིལ་པི་པི་ལིང་དང་བཅའ་སྒ་རྣམས། །སྔ་
མའི་ཆ་རེ་གོང་ནས་གོང་དུ་བསྐྱེད། །བསྡོམས་ཚད་དང་མཉམ་ཀ་ར་དཀར་པོ་
བཅས༑ ༑ཕྱེ་མ་བཏང་བས་ཕྱེ་འཐག་དང་། །སྙིང་ནད་སྐྲན་དང་གཞང་འབྲུམ་
ལུད་པའི་ནད། །དབུགས་ནད་ལྐོག་ནད་ཡི་ག་འཆུས་ཀུན་སེལ། །དེ་བཞིན་ད་
ལིས་ཅུར་ནིས་ཀྱང་སྦྱར་ཏེ། །བ་ལུའི་ལོ་མ་ཕོ་རིལ་བཅའ་ས་དང་། །པི་པི་ལིང་
རྣམས་དང་པོ་ཆ་རེ་བསྐྱེད། །བ་ལུའི་ཕྱེད་ཚད་ཤིང་ཚ་སུག་སྨེལ་བསྣན། །པི་པི་
ལིང་གི་བརྒྱད་འགྱུར་ཀ་ར་སྦྱར། །ཕན་ཡོན་སྔ་མ་དང་འདྲ་ཕོ་མཆིན་ཡང་། །ཨ་
རུ་ར་ཡི་རིལ་བུ་ཞེས་བྱ་བ། །འཕགས་པ་ཀླུ་སྒྲུབ་ཞབས་ཀྱིས་མཛད་པ་ནི། །ཨ་རུ་
ར་ཡི་ཕྱི་ཤུན་སྲང་གསུམ་དང་། །ཚ་བ་གསུམ་དང་པི་པི་ལིང་སྲང་རེ། །ཤིང་ཚ་
སུག་སྨེལ་གན་པ་ཏྲ་རྣམས། །ཞོ་རེ་སོ་སོར་བཏགས་ཏེ་འདྲེས་པར་བསྲེས། །བུ་
རམ་སྲང་ནི་ཉེར་ལྔ་སྐོལ་བར་བཏབ། །རིལ་ལུ་ཞོ་གསུམ་པར་བྱས་ནང་དང་
ནུབ༑ ༑རེ་རེ་མུར་བས་གློ་ནད་མཐའ་དག་སེལ། །དབུགས་མི་བདེ་དང་ལུད་པ་
ཕོ་བའི་ནད། །ནད་གཞི་མ་སྨིན་ཁ་ཟས་མ་ཞུ་དང་། །གཞང་འབྲུམ་བད་ཀན་
མཐའ་དག་སེལ་བར་བསྔགས། །པི་པི་ལིང་གི་ལྡེ་གུ་ཞེས་བྱ་ནི། །དེ་ཡི་ཕྱེ་མ་ཇི་
ཙམ་རན་པ་ཞིག །མར་དང་སྦྲང་རྩི་སྦྱར་བའི་ལྡེ་གུ་ནི། །ཟླ་གཅིག་ཟོས་ན་གློ་ནད་
མ་ལུས་དང་། །བཤང་ནད་ལུད་པ་སྐྱིགས་བུ་དབུགས་མི་བདེ། །མཆིན་མཚེར་
རྩིབ་གཟེར་ཕོ་ནད་ལ་སོགས་སེལ། ཁྱད་པར་རླུང་གྱུར་གློ་བའི་ནད་ལ་ནི། །བ་
-421-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ཤ་ཀ་ཡི་སྨན་མར་ཞེས་བྱ་བའི། །ཚ་བ་གསུམ་དང་བུལ་ཏོག་ཨ་རུ་ར། །པུ་རྩེ་
ཤེལ་དང་ཤུ་དག་ཙི་ཏྲ་ཀ །བྱི་ཐང་ཀ་དང་ཁ་རུ་གྱ་རྣམས་ནི། །སྲང་ནི་ཕྱེད་ཕྱེད་
ཆམ་ཆོམ་བརྡུངས་པ་དག །མར་སྲང་བཞི་བཅུ་ཆུ་དང་འོ་མ་ནི། །བྲེ་རེ་སྐོལ་ནས་
མར་ཉིད་ལུས་པ་ཟོས། །རླུང་སྐྲན་མཁལ་རྐེད་ཕོ་མཆིན་མཚེར་པ་དང་། །རླུང་གྲོ་
ལུད་པ་སོགས་ལ་ཤིན་ཏུ་བསྔགས། །མཁྲིས་གྱུར་པི་པི་ལིང་དང་སྐྱུ་རུ་ར།།
འབྲས་ཡོས་ཅུ་གང་རྒུན་འབྲུམ་ཀ་ར་སྦྱར། །ཞུན་མར་སྦྲང་རྩི་སྦྱར་བའི་ལྡེ་གུས་
ཕན་༑ ༑བད་ཀན་པི་པི་ལིང་དང་དེའི་རྩ་བ། །གླ་སྒང་ཨ་རུ་ར་དང་མ་ནུ་རྣམས།།
ཆ་མཉམ་ཕྱེ་མ་སྦྲང་རྩི་དང་སྦྱར་ཕན། །རྒུན་འབྲུམ་ལྔ་བཅུ་སྦྲང་རྩི་བཏག་པ་
དང་༑ ༑པི་པི་ལིང་ནི་སུམ་ཅུ་ཀ་རར་བཏགས། །གཅིག་སྦྱར་ལྡེ་གུས་ལུད་ནད་
མཐའ་དག་སེལ། །སྐྱིགས་བུའི་ནད་ལ་བ་ལ་སྤུ་བསྲེགས་ཐལ། །མར་དང་སྦྲང་
རྩིར་སྦྱར་བ་ཤིན་ཏུ་ཕན། །ཡང་ན་ཤིང་མངར་བཅའ་སྒ་པི་པི་ལིང་། །ཕྱེ་མ་སྐྱུ་རུ་
ར་ཡི་ཁུ་བར་བཏགས། །ཡང་ན་རྒྱམ་ཚ་སྲང་གཅིག་བཏགས་པ་ནི། །མར་སྲང་
གཉིས་ལ་སྐོལ་བ་འཐུངས་པ་ཡིས། །སྐྱིགས་བུའི་ནད་དང་ཁ་ནད་ཁྲག་འབྱུང་
གསོད༑ ༑དབུགས་མི་བདེ་ལ་ཡུང་བ་བུ་རམ་དང་། །ཕ་རོལ་པི་པི་ལིང་རྣམས་ཆ་
མཉམ་བཏག །ཏིལ་མར་དང་སྦྱར་ལྡེ་གུས་ཤིན་ཏུ་ཕན། །ཡང་ན་པུ་རྩེ་ཤེལ་དང་
ཨ་རུ་ར། །བྱི་ཚོར་པི་པི་ལིང་རྣམས་ཕྱེ་མར་བཏགས། །མར་དང་སྦྲང་རྩིའི་ལྡེ་གུ་
མཆོག་ཏུ་བསྔགས། །ཉེར་མཁོ་གཅེས་བསྡུས་ལས། རོ་བསྟོད་ཀྱི་ནད་གསོ་བའི་
ལེའུ་སྟེ་ལྔ་པའོ།། །།
སྟོད་ཀྱི་ནང་ཁྲོལ་གསོ་བ་ཕོ་བ་དང་། །སྐྱུག་ནད་སྐོམ་ནད་ཆམ་པ་གསོ་
བའོ། །ཕོ་བའི་མེ་དྲོད་རླུང་གིས་ཉམས་པ་ལ། འབྲས་བུ་གསུམ་དང་ཚྭ་གསུམ་
-422-



གསོ་དཔྱད་ཉེར་མཁོ་གཅེས་བསྡུས་ཞེས་བྱ་བ།
ལན་ཚྭ་གསུམ། གོ་ཕྱེ་རྣམས་ཀྱིས་ཕྱེ་མ་རྫིའུ་ནི། ཁ་སྦྱར་ནང་དུ་སྐོལ་ཏེ་འཐུངས་
པས་ཕན། །ཨ་རུ་ར་དང་ཤིང་ཀུན་པི་པི་ལིང་། །ལ་ཕུད་སྟར་བུ་རྣམས་ནི་ཆ་
མཉམ་བཏགས། །ཕྱེ་མ་ཆུ་དྲོན་དང་སྦྱར་འཐུང་ པའམ། །ཡང་ན་མར་ལ་རྔོས་
འཐུངས་ཤིན་ཏུ་ ཕན། །གཞང་འབྲུམ་ནད་ ཀྱིས་ བདུངས་ པའང་ ཤིན་ཏུ་ཉེ།།
མཁྲིས་རླུང་འབྲེས་པས་ཉམས་ལ་ཨ་རུ་ར། །པི་པི་ལིང་དང་སྐྱུ་རུ་བཅའ་སྒ་དང་།།
ཨ་པ་མོ་དང་རྒུན་འབྲུམ་བྱི་ཐང་ཀ །ཕྱེ་མ་སྦྲང་རྩི་མར་དང་བུ་རམ་སྦྱར། །ནང་རོ་
ཞོ་དོ་རེ་བཟའ་རྗེས་ལ་ནི། །འོ་མ་རན་ཙམ་འཐུངས་པས་མེ་དྲོད་བསྐྱེད། །ཡང་ན་
དུག་མོ་ཉུང་དང་བ་རུ་ར། །ཙི་ཏྲ་ཀ་རྣམས་ཆ་མཉམ་ཕྱེ་མ་ཕན། །ཙི་ཏྲ་ཀ་དང་
བཅའ་སྒ་པི་པི་ལིང་། །རྒྱམ་ཚ་བཞི་པོ་ཆ་མཉམ་ཞིབ་བཏགས་པ། །ཆུ་སྐོལ་གྱིས་
ཕུལ་ཁ་ཟས་ལྕི་བ་དང་། །ཕོ་བའི་དྲོད་ཉམས་མཐའ་དག་ཐལ་བར་རློག །ཨ་
རུ་ར་དང་བཅའ་སྒ་ཆ་མཉམ་པའི། །ཕྱེ་མ་བུ་རམ་སྦྱར་བའི་ནང་དུ་བཏབ། །རིལ་
ལུ་བྱས་ཟོས་ནད་གསུམ་ལས་གྱུར་འཇོམས། ཁ་རུ་ཚ་དང་ཤིན་ཀུན་ཙི་ཏྲ་ཀ །ཕྱེ་
མ་དར་བ་དང་སྦྱར་འཐུང་ན་ཕན། །བཅའ་སྒའི་ཕྱེ་མ་ཆུ་སྐོལ་ནང་བླུག་འཐུངས།།
དྲོད་བསྐྱེད་ཆམ་པ་ཡི་ག་འཆུས་པ་དང་། །ནད་གཞི་མ་སྨིན་ལ་ཕན་ལུས་བརྟས་
བྱེད༑ ༑སྐྱུགས་ན་རླུང་གྱུར་ཚ་གསུམ་ལན་ཚྭ་གསུམ། །ཆ་མཉམ་མར་དང་སྦྱར་
ཕན་ལན་ཚྭའམ། །དེ་དང་པི་པི་ལིང་ནི་མར་དང་སྦྱར། །སྐྱུགས་དང་སྐྱིགས་བུའི་
ནད་ཀུན་ཞི་བར་བྱེད། །མཁྲིས་གྱུར་པུ་ཤེལ་རྩེའི་ཕྱེ་མ་ནི། །འབྲས་བཀྲུས་པ་ཡི་
ཕྱེ་མ་དང་སྦྱར་རམ། །ཡང་ན་སྐྱུ་རུའི་ཁུ་བ་གྲང་མོར་སྦྱར། །ཡང་ན་ཤིང་མངར་རྒྱ་
ཤུག་སྐྱེར་ཁཎྜ། །ཀ་རའི་ཕྱེ་མ་སྦྲང་རྩི་དང་སྦྱར་སྔགས། །བད་ཀན་ལས་གྱུར་ནིམ་
པ་འབྲས་བུ་གསུམ། །བྱི་ཐང་ཕྱེ་མའི་ལྡེ་གུས་མྱུར་དུ་སེལ། །པི་པི་ལིང་དང་ཀ་ར་
-423-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
འབྲས་ཡོས་དང་། །ཤིང་མངར་ཕོ་རིལ་ཅུ་གང་ཕྱེ་མ་རྣམས། །འོ་མ་དང་སྦྱར་སྐྱུག་
ལ་ཤིན་ཏུ་ཕན། །སྐོམ་ནད་བོང་བ་བསྲེགས་པ་ཆུར་བཅུག་པའི། །དངས་མ་
འཐུངས་དང་འབྲས་རྔོས་སྦྲང་སྦྱར་བཏུང། །པི་པི་ལིང་དང་གོ་སྙོད་སེ་འབྲུ་དང་།།
ཀ་རིའི་ཕྱེ་མ་སྦྲང་སྦྱར་ལྡེ་དགུ་ཡང་། །གླ་སྒང་ཕྱེ་མ་སྦྲང་སྦྱར་མགོ་ཡང་བཀུ།།
ཆམས་པ་ནད་གཞི་དང་སྤགས་ཁ་ཟས་རྣམས། །མར་གྱིས་བཏབ་ཕན་ཞོ་དང་བུ་
རམ་སྦྱར། །ཕ་རོལ་ཕྱེ་མ་བཏབ་འཐུངས་ཕན་པར་བཤད། །སུསྨེལ་ལ་སོགས་དྲི་
སྣ་བཞི་པོ་ཡི། །ཕྱེ་མའི་ཐུམ་པོའི་དྲི་ལ་བསྣམ་ནའང་ཕན། །གོ་སྙོད་ནག་པོའི་ཕྱེ་
མ་མནམ་ནའང་ཕན། །ཉེར་མཁོ་གཅེས་བསྡུས་ལས་སྟོད་ཀྱི་ནང་ཁྲོལ་གསོ་བའི་
ལེའུ་སྟེ་དྲུག་པའོ།། །། །
ནང་ཁྲོལ་སྨད་ལ་སྐྲན་དང་མཆིན་པ་དང་
། །འཁྲུ་བ་དང་ནི་ཁྲག་གཟེར་
གསོ་བའོ། །སྐྲན་ནི་ཟ་ཉེས་འདུག་ཉལ་སོགས་ཉེས་པས། །འབྱུང་འཁྲུགས་ཁོང་
དུ་ཕུར་མ་ལྟ་བུར་སྲ། །ཡང་རླུང་ལས་གྱུར་གཟེར་ཟུག་ཕར་འཕོ་བྱེད། །མགོ་བོ་
ཟ་འགྲམ་ན་ཞིང་ཆེ་ཆུང་འགྱུར། །མཁྲིས་གྱུར་ལུས་ཚ་མགོ་འཁོར་སྐོམ་དད་ཆེ།།
རྡུལ་མང་སྐྱིགས་བུ་འབྱུང་ཞི་ཁ་བ་བྲོ། །བད་ཀན་མཆིལ་མ་མང་ཞིང་ཡི་ག་
འཆུས༑ ༑བྲང་ཚ་འཇུ་དཀའ་སྐྱུགས་ ལུད་དབུགས་མི་བདེ། །འདུས་གྱུར་སྐྲན་
ཉིད་འུར་འུར་མི་བཟོད་ན། །རྡོ་བཞིན་སྲ་ལ་ཕྱིར་འབུར་མེ་དྲོད་ཉམས། །འདི་ནི་
གསོ་དཀའ་གཞན་རྣམས་བཅོས་སུ་རུང་། །རླུང་ལ་བྱི་ཐང་ཀ་དང་འབྲས་བུ་
གསུམ༑ ༑ཚ་ བ་ གསུམ་ དང་དབྱི་མོང་ལོ་མ་དང་། །འུ་ཇུའི་འབྲས་བུ་ཙིཏྲ་ཀ་
རྣམས་ཀྱི། །ཕྱེ་མ་མར་དང་འོ་མ་ཆུ་ནང་ལྐོལ། །མར་ཉིད་ལུས་པའི་སྣན་མར་
-424-



གསོ་དཔྱད་ཉེར་མཁོ་གཅེས་བསྡུས་ཞེས་བྱ་བ།
མཆོག་ཏུ་བསྔགས། །ཤིང་ཀུན་སྟར་བུ་ཁ་ལུད་སེལ་འབྲུ་དང་། །རྒྱལ་ཚ་རྩལ་རུ་
ཚ་རྣམས་ཕྱེ་མ་རྣམས། །ཞོགས་པ་ཆུ་དང་སྦྱར་བ་འཐུངས་པ་སེལ། །ཤིང་ཀུན་ཡ་
བཀ་ར་སྟར་བུ་དང་། །རྒྱལ་ཚ་རྩལ་རུ་ཚ་རྣམས་ཞིབ་པར་བཏགས། །ཆུ་དང་སྦྱར་
བ་འཐུངས་ན་ན་ཟུག་འཆིང་། །ཕྱི་ས་འགགས་པའི་སྐྲན་ལ་སྡོད་ཀླག་མེད། །པི་
པི་ལིང་དང་བཅའ་སྒ་ཤིན་ཀུན་དང་། །རྒྱམ་ཚ་སྟར་བུའི་ཕྱེ་མ་ཆུ་དྲོན་སྦྱར། །རླུང་
སྐྲན་ཡིན་ནོ་ཅོག་ལ་ཤིན་ཏུ་བསྔགས། །མཁྲིས་གྱུར་འབྲས་བུ་གསུམ་སྐོལ་ཏྲི་པི་
ཏའི། །ཕྱེ་མ་བཏབ་པའི་བཀྲུ་སྨན་ཐོག་མར་བཏང་། །དེ་རྗེས་སྐྱུ་རུ་ར་དང་དུ་
ཤེལ་རྩེ། །གླ་སྒང་རྒུན་འབྲུམ་ཐང་བསྡུས་ཁུ་བ་བླུད། །འོ་མར་པི་པི་ལིང་དང་
རྒྱམ་ཚ་དང༌། །ཤིང་མངར་སྐྱི་ལྕེའི་རྩ་བ་བཏབ་སྐོལ་བཙགས། །གྲང་མོ་བླུད་
པའམ་ཨ་རུ་རའི་ཕྱེ་མ། །བུ་རམ་དང་སྦྱར་རྟག་ཏུ་ཟོས་པས་ཕན། །བད་ཀན་ཤུ་
དག་ཤིང་ཀུན་ཨ་རུ་ར། །རྒྱམ་ཚ་སྟར་བུ་བུལ་ཏོག་ལ་ཕུག་རྣམས། །ཆ་མཉམ་ཕྱེ་
མ་ཆུ་སྐོལ་དང་སྦྱར་བ། །ཞག་བདུན་འཐུང་ན་སྐྲན་དང་ལྕོང་ནད་ཀུན།། སྤྲིན་ལ་
རླུང་བཞིན་མྱུར་དུ་འཐོར་བར་བྱེད། །ཡང་ན་རྩལ་རུ་ཚ་དང་ཨ་རུ་ར། །བུལ་ཏོག་
མར་དུ་བརྔོས་པའི་ཆོ་ག་འདིས། །སྐྲན་མཆིན་དབུགས་མི་བདེ་དང་སྐྱིག་བུའང་
སེལ༑ ༑ཙི་ཏྲ་ཀ་དང་ཤིང་མངར་ཁ་རུ་ཚྭ། །ཕྱེ་མ་མར་ཁུ་དང་སྦྱར་འཐུང་བའམ།།
རྩལ་རུ་ཚ་དང་ལ་ཕུག་ཕྱེ་མ་སྦྱར། །འཐུང་ན་བད་རླུང་འདྲེས་ པའི་སྐྲན་ནད་
འཇོམས༑ ༑མཆིན་ནད་རླུང་དང་བུ་རམ་ཁཎྜ་ནི། །ཚིག་དང་ཕོ་རིལ་ཕྱེ་མ་ཆུ་དྲོན་
སྦྱར༑ ༑ཡང་ན་རྩལ་རུ་ཚ་དང་གོ་སྙོད་དང་། །དེ་གཉིས་སྡོམ་པའི་ཚད་ཀྱི་ཤིང་
ཀུན་རྣམས། །ཕྱེ་མ་ཆུ་དྲོན་དང་སྦྱར་འཐུངས་པས་ཕན། །མཁྲིས་གྱུར་ཤིང་ཀུན་
རྒུན་འབྲུམ་ཀ་ར་ཡི། །ཕྱེ་མ་མར་དང་འོ་མར་སྦྱར་ཏེ་བཀོལ། །མར་ཉིད་ལུས་པ་
-425-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
འཐུང་པས་ཞི་བར་འགྱུར། །བད་ཀན་སྟར་བུ་ཤུ་དག་པི་པི་ལིང་། །བ་ལ་སྒྲ་དང་
རྩལ་རུ་ཚ་རྣམས་ཀྱི། །ཕྱེ་མ་ཆུ་སྐོལ་གྱིས་སྐོལ་ཤིན་ཏུ་ཕན། །རུ་རྟ་མ་ནུ་བཅའ་སྒ་
ཨ་རུ་ར། །ཆ་མཉམ་ཕྱེ་མ་བཅོས་ན་དེ་བས་ལྷག །བཅའ་སྒ་བུ་རམ་ཁཎྜ་ཚིགས་
པ་དང་། །ལྷན་ཅིག་ཟོས་པས་མཆིན་ནད་མཐའ་དག་སེལ། །འཁྲུ་ནད་ཁ་ཟས་ཧ་
ཅང་མང་ཉུང་དང་། །ཧ་ཅང་རྩུབ་ལྕི་ཚ་རྩུབ་ཟོས་པ་ལས། །དྲོད་ཉམས་ལས་བྱུང་
དེ་ཡང་ནད་གཞི་གསུམ། །འདུས་དང་མྱ་ངན་འཇིགས་གྱུར་རྣམ་དྲུག་སྟེ། །རླུང་
གྱུར་ཕྱི་པའི་མདོག་དམར་སྦུ་བ་ཅན། །ཉུང་ངུ་ཡང་ཡང་འབྱུང་དང་བེ་སྣབ་ཅན། །
མཁྲིས་འགྱུར་སྣ་ཚོགས་མདོག་དང་སླ་ཞིང་སྣམ། །འབུམ་འབྱུང་ཚ་ཞིང་འུར་འུར་
སྐོམ་དད་ཆེ། །བད་ཀན་མདོག་དཀར་དྲི་ཆུ་བསྐ་ཞིང་སྣུམ། །སུམ་འདུས་མར་དང་
འབྲུ་ མར་ ཕག་ ཚིལ་ དང༌། །ཤ་བཀྲུས་ ཁུ་ བ་ འདྲ་རྣམས་ གསོ་ བར་ དཀའ། །
འཇིགས་དང་མྱ་ངན་གཉིས་འགྱུར་རླུང་འདྲ་བས། །རླུང་སེལ་ཆོ་ག་བྱ་ཞིང་དགའ་
བསྐྱེད་བྱ། །དྲུག་པོ་ཀུན་ལ་སྨིན་དང་མ་སྨིན་གཉིས། །སྨིན་པ་ཆུ་ནང་བཏང་བ་
སྟེང་དུ་སྡོད། །མ་སྨིན་དེ་མ་ཐག་ཏུ་སྟེང་དུ་འགྲོ། །དེ་ལ་སྐྱུག་དང་བསྙུང་བའི་ཆོ་
ག་དང་། །ཟས་སྐོམ་བཅའ་སྒྲ་ལ་སོགས་སྤང་བ་བསྔགས། །དེ་ཉིད་གཅོད་པ་
སྔས་ལ་སྐྲན་འཛེར་འབྱུང་། །གལ་ཏེ་གཅོད་ན་བོང་ང་དཀར་པོ་དང་། །ཚ་བ་
གསུམ་དང་ཤིང་ཀུན་ཁ་རུ་ཚ། །ཤུ་དག་ཨ་རུ་ར་རྣམས་ཞིབ་བཏགས་སྐོལ། ཁུ་བ་
བླུད་ན་མ་སྨིན་ཆེན་པོའང་སེལ། །སྨིན་ལ་བཅའ་སྒ་ཤིང་མངར་སྦྱར་བའམ།།
དུག་མོ་ཉུང་དང་བལ་པོ་བེའུ་དང་། །གན་མ་ལི་སེང་ཁྲོམ་ད་དྷ་ཀི། །སྦྱར་བ་ཞིབ་
བཏགས་ཕྱེ་མ་འབྲས་ཁུ་དང་
། །སྦྲང་རྩི་སྦྱར་བའི་ནང་དུ་བཏབ་འཐུངས་མཆོག།
བླ་སྒང་ཁུ་བ་གྲངས་པ་སྦྲང་རྩི་དང་། །སྦྱར་བ་བླུད་ན་དེ་ལ་ཤིན་ཏུ་བསྔགས།།
-426-



གསོ་དཔྱད་ཉེར་མཁོ་གཅེས་བསྡུས་ཞེས་བྱ་བ།
རླུང་གྱུར་བཅའ་སྒ་བུར་ཤིང་སྦྲང་རྩི་དང༌། །ཀ་ རའི་ ཕྱེ་མ་ ཞོ་མར་ཏིལ་མར་
རྣམས༑ ༑ལྷན་ཅིག་སྦྱར་བ་འཐུངས་པས་དྲག་འཁྲུའང་གཅོད། །སྒ་དང་ལ་ཕུག་
སྐམ་པོའི་ཕྱེ་མ་ནི། ཁྱོར་བ་རེ་དང་ཀ་ར་སྲང་གཉིས་རྣམས། །འོ་མ་སྐྱོགས་གསུམ་
ནང་སྐོལ་འཐུངས་ན་ནི། །གྲང་འཁྲུ་རྒྱུ་མ་རུལ་བའང་མདོ་ལ་ཆད། །མཁྲིས་གྱུར་
དུག་མོ་ཉུང་དང་བླ་སྒང་དང་། །ཏིག་ཏ་སྐྱེར་པའི་ཕྱེ་མ་སྦྲང་རྩིར་སྦྱར། །འབྲས་ཀྱི་
ཁུ་བར་སྐྱོམས་འཐུངས་མྱུར་དུ་ཞི། །སྐྱེར་པ་ལ་ཕུག་ཆ་མཉམ་སྦྲང་སྦྱར་ཡང་།།
ཏིག་ཏ་པུ་ཤེལ་རྩེ་དང་བླ་སྒང་དང་། །དུག་མོ་ཉུང་དང་བྱི་ཚེར་ཚ་བ་གསུམ།།
མཉམ་པའི་ཕྱེ་མ་རྒུན་དང་སྦྱར་བ་ཡང་། །ཏིག་ཏ་ཚ་བ་གསུམ་དང་ཤུ་དག་དང་།།
སྒྲོན་ཤིང་འུ་སུ་བྱི་ཐང་ཀ་རྣམས་ནི། །ཆ་མཉམ་སྐོལ་བའམ་ཡང་ན་ཨ་རུ་ར། །པུ་
ཙེ་ཤེལ་དང་པ་ཐ་ཙི་ཏྲ་ཀ །བཅའ་སྒ་པི་པི་ལིང་དང་དུག་མོ་ཉུང་། །བསྐོལ་བའི་
ཁུ་བ་དྲོན་མོས་མྱུར་དུ་སེལ། །བེ་སྣབ་འབྱུང་ལ་ཤུ་དག་ཚ་བ་གཉིས། །རུ་རྟ་པ་ཐ་
པུ་ཙེ་ཤེལ་རྣམས་ཀྱི། །ཕྱེ་མ་ཆུ་དྲོན་དང་སྦྱར་ཤིན་ཏུ་བསྔགས། ཁྲག་གཟེར་ནད་
ལ་ཏི་བསྔོས་འོ་མར་སྐོལ། །རྩགས་སྐམས་ཞིབ་བཏགས་སྦྲང་སྦྱར་ཟོས་ན་ཕན།།
ཡང་ན་གྲོ་ཙམ་ཞིབ་མོ་མར་དང་ནི། །ར་ཡི་འོ་མ་གསུམ་བསྲེས་སྣར་བཀུས་ཕན།།
ཡང་ན་གྲོ་ཙམ་ཞིབ་མོ་མར་དང་ནི། །ར་ཡི་འོ་མ་གསུམ་བསྲེས་སྣར་བཀུས་ཕན།།
ཉེར་མཁོ་གཅེས་བསྡུས་ལས་སྨད་ཀྱི་ནང་ཁྲོལ་གསོ་བའི་ལེའུ་སྟེ་བདུན་པའོ།། །།
ལོང་ཁ་མན་ཆད་གསོ་ལ་སྙུག་སྐམས་དང་། །གཞང་འབྲུམ་གཅིན་ནད་
ཆུ་རྫིང་གསོ་བའོ། །དང་པོ་དྲི་མ་འབྱིན་པ་ཅེས་བྱའི་རླུང་། །ལོང་ཁར་འཁྲུགས་
རྒྱས་ ཕྱི་ ས་ སྐམས་ བྱས་ནས། །ཐུར་ འགྲོའི་ ལམ་བཀག་ གྱེན་དུ་འཁྱིལ་བས་
-427-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
བསྐྱེད༑ ༑དེ་ཡང་རླུང་གྱུར་ཆུ་སོར་ན་ཟུག་འབྱུང་། །མཁྲིས་གྱུར་ལྟེ་བ་ཚར་འགྱུར་
བད་ཀན་ནི། །སྙིང་ན་གྲང་ཚ་ཁ་ནས་ཆུ་འབྱུང་འགྱུར། །གསུམ་འདུས་མཚན་མ་
ཀུན་ལྡན་སྤང་པར་བྱ། །རླུང་གྱུར་ཁ་རུ་ཚ་དང་ཤུ་དག་དང་
། །གོ་སྙོད་ན་ལེ་ཤམ་
རྣམས་ཡས་རིམས་བཞིན། །ཉིས་འགྱུར་བསྐྱེད་རྣམས་ཞིབ་བཏགས་ཕྱེ་མ་ནི། ཁ་
ལུགས་ཁུ་བ་སྦྱར་བའི་ཕན་པར་ཡོད། །ཡང་ན་སེ་ཡབ་ཤིང་ཀུན་ཨ་རུ་ར། །མ་ནུ་
ལེན་ཚྭ་ཟྭ་རྣམས་ཆ་མཉམ་བཏགས། །ནང་བཙོས་ཁུ་བར་སྦྱར་རྣམས་ཤིན་ཏུ་
ཕན་༑ ༑ཨ་རུ་ར་དང་བུ་རམ་སྦྱར་བ་ནི། །འོ་མས་ཕུལ་འཐུངས་འདི་མཚུངས་སྨན་
མེད་དོ། །བུ་རམ་ཨ་རུ་ར་དང་པི་པི་ལིང་། །སྦྲང་རྩི་སྦྱར་བ་ཟོས་ནའང་མཆོག་ཏུ་
བསྔགས༑ ༑མཁྲིས་གྱུར་སྐྱུ་རུ་ར་ཡི་ཕྱེ་མ་ནི། །སྦྲང་རྩི་སྦྱར་བའི་ལྡེ་གུས་གྱུར་དུ་
སེལ༑ ༑བད་ཀན་ཤུ་དག་བླ་སྒང་ཙི་ཏྲ་ཀ །པུ་ཙེ་ཤེལ་དང་ཨ་རུ་ར་རྣམས་ཀྱི།།
ཕྱེ་མ་བ་ཡི་གཅིན་སྦྱར་ཤིན་ཏུ་ཕན། །ཚ་གསུམ་སོ་སེན་ཆ་དང་རྩལ་རུ་ཚ། །བུ་
རམ་དུད་པ་རྣམས་ ཀྱི་ ཕྱེ་མ་ནི། །བ་ གཅིན་ནང་དུ་སྐོལ་བའི་ཁ་མདའ་དག།
མཐེ་བོང་དབྱིབས་འདྲ་མར་བཀུས་མས་བཙུད་ན། །ཕྱི་པ་འགགས་པའི་ནད་ཀུན་
ཞི་བར་བྱེད། །གཞང་འབྲུམ་ནད་གསུམ་སོ་སོ་ལས་གྱུར་དང་། །འདུས་དང་ཁྲག་
གྱུར་ལྷན་ཅིག་སྐྱེས་དང་དྲུག །རླུང་འགྱུར་འབྲུམ་བུ་ཆུང་སྐམ་སྔོ་སྐྱར་འདུག།
སྣུམ་མེད་རྩུབ་ཅིང་མཐོ་དམན་ཅན་དུ་འགྱུར། །མཁྲིས་གྱུར་དམར་སེར་ཁྲག་
འཛག་མི་བཟོད་ཚ། །བད་ཀན་དཀར་སེར་འབྲུམ་ཆེ་སྣུམ་འབྱིལ་བེམ། ཁྲག་གྱུར་
མདོག་དམར་ཁྲག་འཛག་གཞན་གཉིས་ནི། །མཚན་མ་ཀུན་དང་ལྡན་པ་གསོ་བ་
དཀའ༑ ༑ཡང་ན་གཞང་འབྲུམ་སྐམ་རློན་གཉིས་སུ་འདུ། །བད་རླུང་འདུས་དང་
མཁྲིས་ ཁྲག་འདུས་རིམ་བཞིན། །སྐམ་ལ་བ་ལང་གཅི་བའམ་ལ་ཕུག་གི། །ཤུ་
-428-



གསོ་དཔྱད་ཉེར་མཁོ་གཅེས་བསྡུས་ཞེས་བྱ་བ། །
ཏིའི་དུག་རྣམས་གང་རུང་བྱས་པས་ཕན། །པི་པི་ལིང་དང་ཡུང་ངའི་ཕྱེ་མ་དང་། བ་
ལང་མཁྲིས་པ་སྦྱར་བ་བཀུས་པས་ཕན། །རློན་ལ་དུག་མོ་ཉུང་གི་ཁུ་བ་དང་།།
བོང་ང་དཀར་པོ་ཞིབ་བཏགས་འབྲས་ཁུར་སྦྱར། །ཡང་ན་པུ་ཤེལ་རྩེ་དང་རུ་རྟ་
དང་༑ །ཤིང་མངར་ཨ་རུ་ར་བཞི་ཙི་ཏྲ་ཀ །རྣམས་ཀྱི་ཕྱེ་མ་ཞིབ་མོ་ལེན་ཚྭའི་
ཆུར༑ ༑སྦྱར་བ་འཐུངས་པས་ཤིན་ཏུ་ནད་མེད་བྱེད། །བྱ་རྒོད་བྲུན་དང་ཆུ་སྦྱར་ལྟེ་
བར་བཀུ། །ཏིལ་དང་ཡུང་དཀར་སྤང་སྤོས་ཆ་མཉམ་པ། །མར་ལ་སྐོལ་བ་སྐམས་
པའི་དུད་པས་བདུག །སྤང་སྤོས་མེད་ཀྱང་དེ་བཞིན་རྒྱ་སྐྱེགས་ནི། །བསྲེགས་པའི་
དུ་བས་བདུགས་པས་གཞང་འབྲུ་སེལ། །གཅིན་ནད་ཁ་ཟས་མི་འཕྲོད་ཟོས་པ་
དང་༑ ༑ཉལ་འདུག་ ལ་སོགས་ཉེས་པ་ལས་འགྱུར་ཏེ། །དེ་ ཡང་ ཟ་ གུའི་ནད་
རིགས་ཉི་ཤུ་ལས། །བད་ཀན་ལས་གྱུར་བཅུ་ནི་ཆུ་འདྲ་དང་། །བུ་རམ་ཁུ་བ་འདྲ་
དང་ཆང་འདྲ་དང་། །བྱེ་ཕྱེ་འབྲས་ཕྱེ་ལན་ཚ་ལྦུ་བ་འདྲ། ཁ་ཆུ་འདྲ་འོང་མཁྲིས་
གྱུར་དྲུག་པོ་ནི། །ལྗང་ཁུ་སྔོན་པོ་བཙོད་ཁ་ཐལ་ཁུ་འདྲ། ཁྲག་འདྲ་རོ་ནི་སྐྱུར་པོ་བྲོ་
བའོ། །རླུང་གྱུར་བཞི་ནི་མར་ཁུ་སྦྲང་རྩི་འདྲ། །གླང་ཆེན་གཅིན་འདྲ་ཞག་དང་འདྲ་
བའོ། །གསུམ་པོ་རིམ་བཞིན་གསོ་བླང་འབྲིང་པོ་དང་། །གསོ་བར་དཀའ་ཞེས་
སྨན་དཔྱད་གཞུང་དུ་བཤད། །བད་ཀན་ལས་གྱུར་ལ་ཕུག་སླེ་ཏྲེས་དང་། །པདྨའི་
རྩ་བ་ཨ་རུ་ར་རྣམས་སོ། །ཡང་ན་བྱི་ཐང་ཀ་དང་སྐྱེར་པ་དང་། །ཡུང་ང་ཨ་རུ་ར་
དང་རྒྱ་སྤོས་རྣམས། །སྦྱར་བའི་ཁུ་བ་གྲང་པ་སྦྲང་རྩི་དང༌། །སྦྱར་ཏེ་འཐུངས་པས་
མྱུར་དུ་ཞི་བར་བྱེད། །མཁྲིས་གྱུར་པ་ཏོ་ལ་དང་ནིམ་པ་དང་། །སླེ་ཏྲེས་སྐྱུ་རུ་ར་
དང་གླ་སྒང་རྣམས། །ཡང་ན་ཨར་སྒྱུར་བླ་སྒང་པུ་ཤེལ་ཙི། །ཡང་ན་དུག་མོ་ཉུང་
དང་ཨ་རུ་ར། །བླ་སྒང་པདྨའི་རྩ་བ་སྦྱར་བ་རྣམས། །སྐོལ་ཁུ་གྲང་པ་སྦྲང་རྩིར་
-429-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
སྦྱར་འཐུངས་ཤིང་། །རླུང་གྱུར་བད་ཀན་ གྲོགས་སུ་ཡོད་པ་ལ། །བད་ཀན་ལ་
བཤད་ སྨན་ གྱི་ ཕྱེ་མ་རྣམས། །སྐོལ་བའི་ ཁུ་ བ་ཏིལ་ མར་ བཞི་ འགྱུར་ ཚད།།
ལེགས་པར་བསྡུས་ཏེ་ཏིལ་མར་ཉིད་ལུས་བཏུང་། །མཁྲིས་པ་གྲོགས་གྱུར་མཁྲིས་
སྨན་ཁུ་བ་ནི། །མར་གྱི་བཞི་འགྱུར་མར་ཉིད་ལུས་པ་བཏུང་། །སླེ་ཏྲེས་རློན་པའི་
ཁུ་བ་གཙིར་བའམ། །སྐམ་པོ་སྐོལ་བའི་ཁུ་བ་གྲང་པ་ནི། །སྦྲང་རྩིར་སྦྱར་འཐུངས་
གཅིན་ནད་མཐའ་དག་སེལ། །དེ་བཞིན་སྐྱུ་རུ་ར་ཡི་ཁུ་བ་གྲང་། །སྤུངས་ཕྱེ་སྦྲང་
སྦྱར་བཏབ་སྟེ་འཐུངས་ན་ཡང་། །ཡང་ན་འབྲས་བུ་གསུམ་དང་ཐང་ཤིང་དང་།།
སྐྱེར་པ་བླ་སྒང་སྐོལ་ཁུ་སྦྲང་སྦྱར་ཡང་། །དུག་མོ་ཉུང་དང་སྐྱེར་པ་ཏུ་ཅུག་ཏྲེས།།
འབྲས་བུ་གསུམ་སྐོལ་གྲང་པ་སྦྲང་སྦྱར་རམ། །ཡང་ན་འབྲས་བུ་གསུམ་མམ་བྲག་
ཞུན་ནམ། །ལྕགས་ཕྱེའམ་ཨ་རུ་ར་ཡི་ཕྱེ་མ་རྣམས། །སྦྲང་རྩི་སྦྱར་བའི་ལྡེ་གུས་
གཅིན་ནད་ཞི། ཁྱད་པར་གཅིན་སྲི་རླུང་མཁྲིས་ལས་གྱུར་ལ། །འོ་སྐོལ་བུ་རམ་
བཏབ་པ་ འཐུང་བའམ། །རྒུན་ འབྲུམ་ ཀ་ ར་ བཏགས་ པ་ ཞོ་ སྤྲིས་དང་། །སྦྱར་
འཐུངས་གཅིན་སྲིས་མདོ་ལ་འབྱུང་འགྱུར་ཏེ། །སྦྱོར་བ་འདི་གཉིས་ཐ་སྐར་མཁས་
པས་བཤད། །ཡང་ན་ བྲག་ཞུན་སུཀྵེལ་ སྤར་པ་ཏ། །པི་པི་ལིང་རྣམས་ཕྱེ་མ་
འབྲས་ཁུར་བཏབ། །གཅིན་སྲིའི་ནད་ཀུན་སྦྱོར་བ་འདི་ཡིས་སེལ། །གུར་ཀུམ་ཞོ་
གཉིས་རྒུན་འབྲུམ་སྲང་ཕྱེད་པ། །ལྷན་ཅིག་ཆུ་ལ་སྦངས་པ་སྐམས་ཏེ་བཏགས།།
ཟོས་པས་གཅིན་སྲི་ཀུན་འཇོམས་སུཀྵེལ་ གྱི། །ཕྱེ་མ་ཆང་ཞིམ་ནང་བཏབས་
འཐུངས་ན་ཡང་། །སྐྱུ་རུ་ར་དང་སྐྱེར་པའི་རྩ་བ་ནི། །ལྷན་ཅིག་སྐོལ་ཁུ་སྦྱང་སྦྱར་
དེ་བཞིན་ནོ། །བླ་སྒང་སྐྱེར་པའི་རྩ་བ་འབྲས་བུ་གསུམ། །སྐོལ་ཁུའི་ཐང་གིས་
གཅིན་སྙི་མཐའ་དག་སེལ། །གླུ་ཆུར་གྲགས་པའི་དམུ་རྫིང་བརྒྱད་དུ་བཤད།།
-430-



གསོ་དཔྱད་ཉེར་མཁོ་གཅེས་བསྡུས་ཞེས་བྱ་བ།
རླུང་མཁྲིས་བད་ཀན་ལས་གྱུར་གསུམ་དང་ནི། །བད་མཁྲིས་འདུས་ལས་མཆིན་
མཚེར་མུ་རྫིང་གཉིས། །རིམ་བཞིན་གློ་ཡི་གཡས་དང་གཡོན་དུ་འབྱུང་། །སྤུ་དང་
བྱ་སྒོ་འདྲེས་པའི་ཟས་ཟོས་པས། །ཕྱི་ས་འགགས་པ་གཞང་འབྲུམ་དང༌། །རྒྱུ་མ་
ནང་ཁྲོལ་ལྟེ་འོག་གནས་པ་ནི། །རྒྱུ་མ་ནང་རྡོལ་ཅེས་བྱ་བཀྲུ་སྨན་གྱི། །རྗེས་སུ་ཆུ་
གྲང་འཐུང་སོགས་སྤྱོད་ཉེས་པས། །མདོག་ནག་སྣུམ་རྐྱལ་གང་བ་ལྟར་གྱུར་པ།།
ཆུ་ཡི་དམུ་རྫིང་ཞེས་བྱ་དེ་ལྟར་བརྒྱད། །ཐ་མ་ཟས་པོ་གསོ་དཀའ་མཐའ་དག་ལ།།
ཆུ་འཐུངས་ཉིན་གཉིད་ཁ་ཟས་ལྕི་བ་དང་། །རྩལ་དང་བཞོན་པ་ལ་སོགས་སྤང་
བར་བྱ། །རླུང་གྱུར་བཀྲུ་སྨན་འཇམ་བཏང་སྣུམ་བག་གི །སྨན་མར་དུགས་དང་
འཇམ་ཅིང་མས་བཏང་བྱ། །མཁྲིས་གྱུར་བཀྲུ་སྨན་བཏང་རྗེས་འོ་ཐུག་བླུད། །བད་
ཀན་བཀྲུ་སྨན་འཇམ་རྩི་བཏང་ རྗེས་ སུ། །ཚ་བ་ གསུམ་ དང་འོ་མ་ སྤགས་ཏེ་
བཟའ༑ ༑མཆིན་མཆེར་དུག་དང་འཇམ་རྩི་བཀྲུ་སྨན་རྗེས། །ལག་པ་གཡོན་པའི་
གུང་མོའི་ནང་རྩ་གཏར། །རྒྱམ་ཚ་བྱི་ཏང་ཀ་དང་ཀྲུ་རུག་ཏྲེས། །འོ་མར་བླུགས་ཏེ་
སྐོལ་འཐུང་ཞི་བར་འགྱུར། །ཡས་མར་རིམ་གྱིས་ཆུ་ནི་བཙགས་པ་སོགས། །བྱ་
བར་གསུང་མདོ་གསོ་ཀའི་ནད་ཡིན་ཕྱིར། །བྱིས་པའི་ནུ་ཞོ་སྐོལ་བའི་མ་སྒོལ་
བར༑ ༑སྤྱོད་ཀྱི་ཁ་ཟས་བཏབ་པའི་ཟས་ལ་བརྟེན། །ཉེར་མཁོ་གཅེས་བསྡུས་
ལས༑ ༑ལོང་ཁ་མན་ཆད་གསོ་བའི་ལེའུ་སྟེ་བརྒྱད་པའོ།། །།
འབྱུང་ འཁྲུག་ སྤྱིར་ གསོ་ ཡན་ ལག་ བརྒྱད་ པ་ ཡི། །མཇུག་ཏུ་
གསུངས་པའི་ཚིག་དངོས་འདི་ཡིན་ཏེ། །སླེ་ཏྲེས་པར་པ་ཏ་ནི་རིམས་ནད་སེལ།།
སྐོམ་ནད་ཆེ་ལ་བོང་བ་བསྲེག་པ་ནི། །ཆུ་ཡི་ནང་དུ་གསུར་བའི་དངས་མ་ཕན།།
-431-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
རློན་ལ་འབྲས་ སྤོས་ཆུ་པོའི་ནད་ བྲག་ཞུན། །གཅི་ སྙིང་ སྐྱུ་རུ་ར་དང་སེར་པོ་
གཉིས༑ ༑སྐུ་ལྕབ་ནད་ལ་ལྕགས་ཀྱི་ཕྱེ་མ་མཆོག །རླུང་དང་བད་ཀན་ལ་ནི་
ཨ་རུ་ར། །མཚེར་པའི་ནད་ལ་ པི་པི་ལིང་བསྔགས་ཤིང་། །གློ་རྡོལ་བ་ལ་རྒྱ་
སྐྱེགས་ཁུ་བ་མཆོག །དུག་གི་ནད་རྣམས་ལ་ནི་ཤིན་ཕན། །ཚིལ་དང་རླུང་གི་ནད་
ལ་གུ་གུལ་ཕན། ཁྲག་དང་མཁྲིས་པར་བ་ཤ་ཀ་རབ་བསྔགས། །འཁྲུ་བའི་ནད་ལ་
དུག་མོ་ཉུང་ཕན་ཅིང་། །གཞང་འབྲུམ་གོ་ཕྱེ་དབྱིག་དུག་པ་གསེར་ཕན། །ཚོ་ཆེས་
པ་ལ་སྐྱེར་ཁཎྜབསྔགས་ཤིང་། །སྲིན་བུའི་ནད་ཀུན་གྱི་ཐང་ཀ་ཡིས་སེལ། །ལྕོང་
ཆེན་ལ་ཆང་ར་ཤ་འོ་མ་ཕན། །མིག་གི་ནད་ལ་འབྲས་བུ་གསུམ་རབ་བསྔགས།།
དྲེགས་ནད་ལ་ནི་སླེ་ཏྲེས་རབ་ཏུ་བསྔགས། །ཕོ་བའི་ནད་ལ་དར་བ་གསར་པ་
མཆོག ༑མཛེ་ལ་སེང་ལྡེང་སྙིང་པོ་བརྟེན་པས་ཕན། །ནད་ཀུན་ལ་ནི་བྲག་ཞུན་
བསྔགས་པ་ཡིན། །སྨྱོ་བྱེད་ནད་ལ་མར་ནི་རྙིང་པ་ཕན། །བརྗེད་བྱེད་ནད་ལ་བྷམ་
ཧི་ཕན་པ་ཡིན། །མྱ་ངན་ནད་ལ་ཆང་ནི་ཕན་པ་ཡིན། །གཉིད་མེད་པ་ཡི་སྨན་ནི་
འོ་མས་སེལ། །ཆམ་པ་ཞོ་ནི་སྦྱར་བས་སེལ་འགྱུར་ཏེ། །རྫུད་པའི་ནད་ལ་ཤ་ནི་
སྦྱིན་པར་བྱ། །རླུང་གི་ནད་ལ་སྒོག་སྐྱ་རྟག་ཏུ་བསྔགས། །ཡན་ལག་རེངས་པའི་
ནད་ནི་དུགས་ཀྱིས་སེལ། །དམུ་རྫིང་རྔ་མོའི་གཅིན་དང་འོ་མས་སེལ། །མགོ་བོའི་
ནད་ཀུན་ལ་ནི་སྣར་བླུག་ཕན། ཁོང་འབྲས་གསར་དུ་བྱུང་ལ་གཏར་ཁ་གདབ། ཁ་
ཡི་ནད་རྣམས་ལ་ནི་མཁུར་བཀང་ཕན། །མིག་ནད་སྣ་ནད་སྨན་དང་གཏར་ཁས་
སེལ༑ ༑སྒས་པའི་ནད་ལ་འོ་མ་ཞུན་མར་ཕན། །བརྒྱལ་ལ་ཆུ་གྲང་རླུང་དང་གྲིབ་
མ་ཕན། །དྲོད་ཆུང་བ་ལ་སྒེའུ་གཤེར་ཚ་རན་བཟའ། །དུབ་ལ་ཆང་བླུད་ལས་ནི་
བཀྲུས་ན་ཕན། །སྡུལ་བསྔལ་བཟོད་བརྟན་བ་ལ་རྩོལ་བ་ཕན། །གཅིན་སྲིབ་པ་
-432-



གསོ་དཔྱད་ཉེར་མཁོ་གཅེས་བསྡུས་ཞེས་བྱ་བ།
ལ་གཟེར་མ་ཕན་པ་ཡིན། །ལུད་པ་ལུས་ལ་ཀན་ཀ་རི་ཕན། །རྩིབ་ལོག་གཟེར་ལ་
སྤོས་དཀར་མུ་ལ་ཕན། །སྒས་སྲར་བྱ་ལ་སྐྱུ་རུ་ར་ཕན་ཞིང་། །རྨ་ལ་འབྲས་བུ་
གསུམ་དང་གུ་གུལ་ཕན། །དེ་ལྟར་ནད་རྣམས་ལ་ནི་སྨན་རྣམས་སྦྱར། །བཤད་
པས་ནད་ནི་གྲོལ་བར་ནུས་མ་ཡིན། །དེ་ཡང་ཡུལ་དང་དུས་ཀྱི་སྟོབས་ལས་ནི།།
ཇི་ལྟར་རིགས་པས་བརྟག་ཏེ་སྦྱར་བར་བྱ། །དེ་ལྟར་རྒྱུན་ཤེས་བུ་ཡི་ལུང་གི་མདོ།།
ལེགས་པར་བརྟག་པ་འདི་ཡིས་མ་ཚིམ་ནས། །མེ་བཞིན་འབྱུང་སོགས་བློ་མཐུན་
དད་པས་བཏུད། །ཐེ་ཚོམ་འདི་ནི་མེ་བཞིན་འཇུག་གིས་དྲིས། །ཅེས་གསུང་འདི་
ནི་སྨན་སྦྱོར་བསྡུས་པ་སྟེ། །གྲོགས་སུ་འགྲོ་བའི་སྨན་དང་སྦྱོར་ཤེས་ན། །ནུས་པ་
ཆེ་ ཕྱིར་གོང་གི་རྒྱས་བཤད་བསྟེན། །མ་ཤེས་ནུས་པ་ཉམས་ཕྱིར་ནད་ལ་ནི།།
འདྲེས་མེད་གྱུར་ན་རེ་རེ་བ་ཉིད་བསྔགས། །དེ་ཡང་ཡུལ་དུས་ནད་སྟོབས་ན་ཚོད་
སྦྱར༑ ཁྱད་པར་རླུང་ཁྲག་དུག་དང་བྱིས་གདོན་གསོ། །ཞར་ལ་རྒས་དང་ རོ་ཙ་
གསོ་བའང་བཤད། །ནད་རྣམས་ཕལ་ཆེར་རླུང་གིས་བསྐྱེད་པས་ན། །རླུང་ནད་
གསོ་ལ་མཆོག་ཏུ་ནན་ཏན་བྱ། །ཏིལ་མར་དྲི་ཞིམ་ཞེས་བྱའི་རླུང་སྨན་ནི། །བཙོད་
དང་ཙནྡན་ཡུང་དང་ལི་ག་དུར། །སྐྱེར་པ་ཤུག་པ་དེ་བ་ད་རུ་དང་། །ཤུ་ཏི་ཉེ་ཤིང་
རྩ་བ་རྒྱ་སྤོས་དང་། །ཤིང་མངར་བ་ལ་ཀ་དང་ཙི་ཏྲ་ཀ །བྲི་ཧ་ཏི་དང་པི་པི་ལིང་
རྣམས་ནི། །ཆ་མཉམ་ཏིལ་མར་བྲེ་ཕྱེད་ཆུ་བྲེ་བཞི། །སྐོལ་བར་བླུག་ནས་ཅུང་ཟད་
མར་རྙིང་བླུག སྐོལ་ཚེ་ལྷ་དང་བྲམ་ཟེ་མཆོད་པར་བྱ། །བཙགས་པ་བཏུང་དང་
སྣར་བླུག་ལུས་བཀུར་དང་། །འཇམ་རྩི་མས་བཏང་བྱས་ན་རླུང་རྙིང་དང་། །འཕྱེ་
བོ་གྲུམ་བུ་ལྡང་དུབ་གཞོག་ཕྱེད་ན། །འགྲམ་གཞུག་མི་འཛུམ་གཞང་འབུམ་ལྔ་ལ་
སོགས༑ ༑རེག་པ་ཙམ་གྱིས་ཞི་བར་ཐེ་ཚོམ་མེད། །ཡང་ན་སྒོག་སྐྱ་སྲང་བརྒྱད་
-433-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
བརྡུངས་པ་ནི། །ཆུ་བྲེ་བཅུ་གཉིས་ནང་བསྐོལ་བཞི་ཆ་ལུས། །བཙགས་པའི་ནང་
དུ་མར་ཁུ་ཕུལ་ལྔ་དང༌། །སྦྱི་མོ་པི་པི་ལིང་དང་ཙི་ཏྲ་ཀ །རེ་རེས་ཞོ་གཉིས་བཅའ་
སྒ་ཤིང་ཀུན་དང་། །ལན་ཚ་སྲང་རེ་སྟར་བུ་སྲང་ཕྱེད་བཏབ། །སྐོལ་ནས་མར་རྙིང་
ལུས་པ་ རན་པར་བཏུང་། །རླུང་ནད་རྣམ་ གྲངས་ ཇི་ སྙེད་ཡོད་ པ་ དང་། །ཟུག་
གཟེར་གཞང་འབྲུམ་མཛེ་ནད་ཀུན་སེལ་ཞེས། །སྨན་པའི་རྒྱལ་པོ་ཐ་སྐད་ཅན་
གྱིས་བཤད། །རླུང་གི་རླ་ཤ་སྐམ་ལ་འབྲས་བུ་གསུམ། །པི་པི་ལིང་དང་བླ་སྒང་ཤུ་
ཐག་དང་། །པུ་ཙེ་ཤེལ་རྣམས་ཕྱེ་མ་སྦྲང་སྦྱར་ཕན། ཁྲག་ལུད་གྱེན་དུ་འབྱུང་དང་
ཐུར་དུ་འབྱམས། །གཉིས་ཀའི་ཁོང་སྨན་དུང་དང་ཤུག་པ་དང་། །སེང་ཕྲོམ་བཙག་
ཡུག་རྣམས་དང་པྲི་ཡང་ཀུ །གང་ཡང་རུང་བའི་ཕྱེ་མ་ཆར་ཆུ་དང་། ཀ་ར་སྦྱར་བའི་
ནང་དུ་བཏབ་འཐུང་འཆད། །སྣ་ཁྲག་མ་ཆོད་པ་ལ་བུ་རམ་དང་། །ཨ་རུ་ར་ནི་ཆ་
མཉམ་ཟོས་པས་ཕན། །ཡང་ན་བུ་རམ་བཅའ་སྒ་དེ་བཞིན་ཏེ། །དར་པའི་ནང་དུ་
ལ་ཕུག་བཙོས་ཟོས་ཀྱང་། །དུང་དང་བཙག་དང་ཤིང་མངར་གང་རུང་གི། །ཕྱེ་མ་
བུད་མེད་ནུ་ཞོ་དང་སྦྱར་ཏེ། །སྣ་བུག་བླུག་པས་ངེས་པར་སེལ་བར་བྱེད། །དུག་
ནད་གསར་དུ་ཕོག་ལ་བ་ལང་གི། །ལྕི་བའི་ཁུ་བ་སྦྲང་རྩི་དང་སྦྱར་བའི། །སྐྱུག་
སྨན་བཏང་བས་མ་ལུས་སྐྱུག་ཏུ་གཞུག །དེ་ནས་ཟངས་གསེར་ཕྱེ་མ་ཀ་ར་
དང་༑ ༑སྦྲང་རྩིར་བཅས་པའི་དེ་གུ་ཟོས་གྱུར་ན། །སྦྱར་དུག་དྲག་པོ་ཐམས་ཅད་
ཞི་བར་འགྱུར། །ཡང་ན་ཀུ་བ་ཁ་ཆོའི་ས་བོན་ནི། །བ་ལང་མཁྲིས་པ་ལྷན་ཅིག་
བཏགས་པ་འདི། །ཚངས་པའི་དུང་སྨན་ཅེས་བྱ་དུག་ཀུན་སེལ། །དུད་པ་གུ་གུལ་
མོན་སྲན་མྱ་ངན་མེད། །བ་གཅིན་དང་སྦྱར་འཐུང་བས་བརྟན་པ་དང་། །གཡོ་བའི་
དུག་ཀུན་མྱུར་དུ་ཞི་བར་བྱེད། །སུཀྵེལ་ཡུང་བ་བཙོད་དང་རྒྱ་སྐྱེགས་དང་། །སྤང་
-434-



གསོ་དཔྱད་ཉེར་མཁོ་གཅེས་བསྡུས་ཞེས་བྱ་བ། །
སྤོས་ དྲི་ཡང་ཀུ་དང༌ ཧ་ རེ་ནུ། །ཤིང་ མངར་སྦྱར་ བའི་ རིལ་བུ་ ར་ནང་བཅུག།
བཅངས་ཤིང་རེག་པ་ཙམ་གྱིས་དུག་མེད་བྱེད། དུག་སེལ་བའི་སྔགས་ནི། ཨོ་ལང་
ཀ་ལི་སྭཱ་ཧཱ། སྨན་པ་ཀུན་གྱིས་བསྔགས་པའི་དུག་སྔགས་ཡིན། །ཤིང་མངར་བོང་
ང་དཀར་ནག་ཟུར་པ་དང་། །ལི་ཤི་ཨ་རུ་ར་རྣམས་ཞོ་རེ་བརྡུང་། །བོང་བ་བསྲེག་
པའི་ཐལ་བ་ཁྱོར་དེར་རྣམས། །བྱིས་པའི་དྲི་ཆུ་སྲང་བཞི་ཡི་ནང་དུ། །བཙགས་
པའི་ཁུ་བར་ཅུ་གང་ག་བུར་ནི། །སྲན་མ་ཙམ་རེ་བཏབ་པ་བླུད་འཐུངས་ན།།
མཆིན་གློ་མཁལ་མ་སྙིང་སོགས་གང་ཡིན་ཀྱང་། །དུག་ནད་མཐའ་དག་སེལ་བའི་
བདུད་རྩི་ཡིན། །དུག་ནད་ཅན་གྱི་ཁྲོ་དང་ཉལ་པོ་དང་། །ཉིན་མོའི་གཉིད་དང་ཉི་
མ་སྤང་བྱའོ། །བྱིས་ནད་གསོ་བའི་ཐོག་མར་བྱུང་ཁུངས་མཆོག །བུད་མེད་དམ་
པའི་མངལ་སྐྱོན་ཞི་ཐབས་བཤད། །རླུང་གྱུར་མོ་མཚན་ནང་ནི་ན་ཞིང་རྩུབ།།
ཡོན་པོར་གྱུར་མཁྲངས་མཁྲིས་གྱུར་ཁྲག་འཛག་ཚ། །བད་ཀན་གྲང་ཞིང་གསལ་
ལ་བེམ་བེམ་བྱེད། །དང་པོ་པི་པི་ལིང་དང་ཁ་རུ་ཚ། །ཕྱེ་མ་ཆང་དང་སྦྱར་ལ་བླུད་
པས་ཞི། །དེ་བཞིན་ཕ་བོང་དྲེགས་པ་འབྲས་བུ་གསུམ། །ག་ཤའི་རྩ་བ་རྭ་སྣ་སླེ་
ཏྲེས་དང་། །ཉེ་ཤིང་ཡུང་བ་སྐྱེར་པ་བ་སྤུ་ལ། །མེ་ད་རྣམས་ཀྱི་ཕྱེ་མ་ཞོ་གཉིས་
གཉིས༑ ༑མར་སྲང་ཞོ་གཉིས་འོ་མའང་དེ་ཙམ་དང་། །བཅས་པར་བསྐོལ་ཏེ་མར་
ཉིད་ལུས་པ་ནི། །རན་པར་འཐུངས་པས་རླུང་དང་མཁྲིས་པ་ལས། །གྱུར་པའི་
ནད་སེལ་མྱུར་དུ་བུ་འཚོ་འགྱུར། །མཁྲིས་གྱུར་པར་བཤད་གསོ་ཐབས་བྱ། །བད་
ཀན་དེ་འཇོམས་སྨན་གྱི་བཏུང་བ་དང་། །བཀྲུས་དང་བྱུག་དང་སྟེང་དུ་བླུག་སོགས་
བྱ༑ ༑བུ་འཆགས་ཐབས་ནི་ཟླ་མཚན་འཛག་པ་ནས། །ཞག་གསུམ་ཚུན་དང་བཅུ་
གསུམ་ཕན་ཆད་ལ། །མི་ཆགས་པས་ནས་བཞི་ནས་བཅུ་གཉིས་བར། །སྐྱེས་པ་
-435-



མེས་པོའི་ཤུལ་བཞག་ལས། སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་བཀའ་འབུམ།
ལུས་བརྟས་ཞག་མང་ཁམས་རྒྱས་དང་། ཁྲུས་བྱས་ཉལ་ན་ཞག་བཞི་དྲུག་སོགས་
ཀྱི༑ ཁ་འཆམ་བུར་སྐྱེ་ཡང་ན་བུད་མེད་འབྱུང༌། །དེ་བཞིན་ཕ་མའི་དཀར་དམར་
མང་ཉུང་ལའང་། །ནུ་མའི་ཐོར་ཐོ་སྔོ་སྒྱུར་གྱུར་ན་ནི། །བུ་འབྱུང་གཞན་དུ་བུ་མོའི་
མཚན་མ་ཡིན། །སྦྲུམ་མས་རྩོལ་དྲག་ཁྱོ་འཁྲུག་འཇིགས་སྐྲག་དང་། །ཟས་སྐོམ་
རྩུབ་རྣོ་ཚ་ཆེས་བུ་འབྱིན་པས། །དེ་དག་སྤངས་ཏེ་ཤིན་ཏུ་བདེ་བར་བཞག འབྱིན་
པ་བསྲུང་ཕྱིར་ཤིང་མངར་རྒྱ་ཤུག་དང་། །བརྩོད་དང་ཀ་རའི་ཕྱེ་མ་ལྷན་ཅིག་སྦྱར།།
འབྲས་བཀྲུས་ཕྱེ་མའི་ཁུ་བ་བླུག་ཏེ་བཏུང་། །བཙས་ཚེ་ལྟེ་བ་སོར་བརྒྱད་ལུས་
ཙམ་བཅད། །ཆུ་འཇམ་གྱིས་བཀྲུས་མར་ཁུ་དྲངས་པ་དང་། །སྦྲང་རྩི་ཆ་མི་མཉམ་
པ་ཅུང་ཟད་སྦྱིན། །གསེར་གྱི་ཕྱེ་མ་ཤུ་དག་ཨ་རུ་ར། །རུ་རྟ་རྣམས་ཀྱི་ཕྱེ་མ་ཞིབ་
མོ་ནི། །མར་ཁུ་སྦྲང་དང་སྦྱར་བའི་ལྡེ་གུ་སྦྱིན། །བྱིས་པ་ཡིད་གཞུང་ཁ་དོག་བཟང་
བར་འགྱུར། །མ་ཡི་ནུ་ཞོ་ཉམས་ན་ཐང་ཤིང་དང་། །ག་ཞའི་རྩ་བ་ཤུ་དག་པ་ཐ་
དང་༑ ༑བོང་ ང་ དཀར་པོ་སྐོལ་བའི་ཁུ་བས་ ཕན། །བྱིས་ པའི་ རིམས་ ལ་ཤིང་
མངར་ཀ་ར་དང་། །འབྲས་ ཡོས་སྐྱེར་བའི་ཁཎྜལ་སྙུག་རྐང་རྣམས། །ཕྱེ་མ་ཆ་
མཉམ་སྦྲང་རྩིའི་ལྡེ་གུ་བྱིན། །འབྲས་སྤོས་ལེན་ཚྭ་མར་དང་སྦྲང་རྩི་རྣམས། །སྦྱར་
བའི་ལྡེ་གུས་སྐྱུག་དང་སྐྱིགས་བུ་སེལ། །གདོན་ནད་སྨྱོ་བྱེད་རྗེས་བྱེད་སེལ་བས་
བསལ༑ ཁྱད་པར་བྱིས་པའི་གདོན་ཆེན་བཅོ་ལྔ་དང་། །མ་མོ་རེ་བཞི་ལ་སོགས་
སེལ་ཐབས་ནི། ཁོ་བོས་གཞན་དུ་བཤད་གཟུངས་གྲ་ལྔའི་ཁྲུས་ཆོག་སྐབས་སུ་
ཟིན་འདིར་མ་སྤྲོས། །གཉིད་མེད་དུ་ཞིང་འོ་མ་མི་འཐུང་དང༌། །དྲི་ངན་པོ་འཆག་
སེན་མོ་འབྲད་སོགས་ནི། །གདོན་གྱི་མཚན་མ་ཡིན་པས་སྒོག་སྐྱ་དང༌། །ནིམ་པ་
རྒྱ་སྐྱེགས་སྙུག་མའི་ཤན་ ཕྲག་རྣམས། །མར་དང་ལྷན་ཅིག་སྦྱར་བའི་དུད་པ་
-436-



གསོ་དཔྱད་ཉེར་མཁོ་གཅེས་བསྡུས་ཞེས་བྱ་བ།
བདུག༑ རྒས་དང་རོ་ཙ་གསོ་བ་བཅུད་ལེན་ཏེ། །མར་དང་སྦྲང་རྩི་ལྕགས་ཀྱི་ཕྱེ་མ་
དང༌༑ ༑སྐྱུ་རུ་ར་ཡི་འབྲས་བུ་ཕྱེ་མ་རྣམས། །སྦྱར་བས་བུམ་པ་བཀང་བ་ལོ་ཕྱེད་
བར༑ ༑ནས་ཀྱི་ནང་དུ་བཞག་པ་རྒྱུན་ལྡན་དུ། །རན་པར་ཟོས་པས་སྐྲ་དཀར་
གཉེར་མ་སེལ༑ ༑བྱི་ཏང་ཀ་དང་ཡ་འགལ་སྐྱུ་རུ་ར། །མར་དང་ཏིལ་མར་སྦྲང་རྩི་
དང་སྦྱར་བ༑ ༑ཟོས་པས་གཞོན་ནུར་འགྱུར་ལ་ངོ་མཚར་ཆེ། །ལྕགས་ལེབ་དམར་
པོར་བསྲེགས་ལ་འབྲས་བུ་གསུམ། །སྐོལ་བའི་ཁུ་བར་གྲང་བར་ཡང་ཡང་སྐྱུར།།
ལྕགས་དེ་ཞིབ་བཏགས་ཕྱེ་མ་སྦྲང་རྩི་དང་། །སྦྱར་ཏེ་ཟོས་ན་ཚེ་སྒྲུབ་མཆོག་ཏུ་
ཕན་༑ ༑རོ་རྩ་འདོད་ན་ཤིང་མངར་ཕྱེ་མ་ནི། །ཞོ་གཉིས་མར་དང་སྦྲང་རྩིར་སྦྱར་
བྱས་ནས། །རྟག་ཏུ་ཟོས་རྗེས་འོ་མ་སྐོལ་འཐུངས་ནས། །རྒན་པོའང་ལང་ཚོ་ལྡན་
པ་ལྟ་བུར་འགྱུར། །ར་ཐུག་འབྲས་བུ་འོ་མའི་ནང་བཙོས་པ། ཁུ་བའི་ནང་དུ་ཏིལ་
མར་བསྐོལ་བ་བླུག །ཟོས་རྗེས་འོ་མ་འཐུང་བའང་དེ་བཞིན་ནོ། །སྤྱིར་ན་འདོད་
ཡོན་མཆོག་བསྟེན་འདི་ཡི་རྒྱུ། །ཉེར་མཁོ་གཅེས་བསྡུས་ལས་འབྱུང་ཁུང་སྤྱིར་
གསོ་བའི་ལེའུ་སྟེ་དགུ་པའོ།། །།
སྐང་པའི་ནད་རྣམས་ཀུན་ལ་གུ་གུལ་དང་། །སྦྱར་བའི་བཀྲུ་སྨན་བཏང་བ་
མཆོག་ཡིན་ཏེ། །བ་སྤུའི་རྩ་བ་སླེ་ཏྲེས་ཨ་རུ་ར། །སྐྱེར་པའི་རྩ་བ་རྣམས་ནི་བ་
གཅིན་དུ། །སྐོལ་བར་བཞི་ཆ་ལུས་པར་གུ་གུལ་གདབ། ཤུ་ བྷམསྟུ་ སརྦ་ ཛ་ག་
ཏམ། སྟག་ཚང་ལོ་ཙཱ་བ་ཤེས་རབ་རིན་ཆེན་གྱིས་བརྩམས།། །།
-437-



དཔེ་སྐྲུན་པ། རྒྱལ་མོ་འབྲུག་པ།
དཔེ་སྒྲིག་འགན་འཁུར་པ། ཚངས་པོ།
མདུན་ཤོག་མཛེས་འགོད་པ། འགྲོ་འདུལ་རྡོ་རྗེ།
མེས་པོ འི་ཤུལ་བཞག་ལས།
དེབ་སུམ་ཅུ་པ།
༄༅། །སྟག་ཚང་ལོ་ཙཱ་བ་ཤེས་རབ་རིན་ཆེན་གྱི་
གསུང་འབུམ་པོད་གཉིས་པ་བཞུགས་སོ། །
（༢/༧)
སྟག་ཚང་ལོ་ཙཱ་བ་ཤེས་རབ་རིན་ཆེན་གྱིས་བརྩམས།
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་གིས་བསྒྲིགས།
ཀྲུང་གོའི་བོད་རིག་པ་དཔེ་སྐྲུན་ཁང་གིས་བསྐྲུན་ཏེ་བཀྲམ།
པེ་ཅིན་མོ་རིན་ཚོན་ཁྲ་པར་འདེབས་ཀུང་སིས་དཔར་བཏབ།
སྤྱི་ལོ་༢༠༠༧ལོའི་ཟླ་གསུམ་པར་པར་གཞི་དང་པོ་བསྒྲིགས། །
སྤྱི་ལོ་༢༠༠༧ལོའི་ཟླ་གསུམ་པར་པར་ཐེངས་དང་པོ་བཏབ།
དཔར་གྲངས། ༠༠༠ ༡-༢༥༠༠
ISBN978—7—80057-898-4/z. 501
དེབ་རེར་སྒོར། ༢༥.༠༠



出版人:周华
责任编辑:聪博
封面设计:多吉
图书在版编目(CIP)数据
大苍译师西绕仁青全集: 藏文
百慈藏文古籍研究室编北京:中国藏学出版社,2007.3
(先哲遗书,30)ISBN 978-7-80057-898-4
I.大 … I.百… 亚,密宗-古籍 - 汇编
| - 藏语 W. B946.6
中国版本图书馆CIP数据核字(2007)第027190号
先西遗书(三十)
大苍译师西绕仁青全集
(2/7)
大苍译师西绕仁青著
百慈藏文古籍研究室编辑整理
| 中国藏学出版社出版发行
北京墨人彩色印刷有限公司印刷
开本:880 x 1230毫米1/16 印张:14.5
2007年3月第1版 2007年3月第1次印刷
印数:6001-2500册
书号:ISBN978—7—80057-898-4/2.501
定价:25.00元



三位:
ISBN 978-7-105Y-898-4
ISBN 978-7-80057-898-4Z-501
定价:25.00 元
| 9787800578984 >
